<!doctypehtml><html data-theme=dark lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><meta content=dark name=color-scheme><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><a class=navbar-item href=/search/?lang_code=en> Search </a></ul></nav><nav aria-label=breadcrumb class=container><ul><li><a href=/canon/en/pli.html> Pali </a><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/ja.html> Jātaka </a></ul></nav><main class=container><p>From:<div class=flex-between><a href=/canon/en/pli/ms/sutta/kn/ja/ja0542.html>Previous</a><a href=/canon/en/pli/ms/sutta/kn/ja/ja0544.html>Next</a></div><p id=ja543:0.1><span class=root>Jātaka </span><br><p id=ja543:0.2><span class=root>Mahānipāta </span><br><p id=ja543:0.3><span class=root>Mūgapakkhavagga </span><br><p id=ja543:0.4><span class="root big-bold">6. Bhūridattajātaka </span><br><p id=ja543:1.1><span class=root>“Yaṁ kiñci ratanaṁ atthi, </span><br><p id=ja543:1.2><span class=root>dhataraṭṭhanivesane; </span><br><p id=ja543:1.3><span class=root>Sabbāni te upayantu, </span><br><p id=ja543:1.4><span class=root>dhītaraṁ dehi rājino”. </span><br><p id=ja543:2.1><span class=root>“Na no vivāho nāgehi, </span><br><p id=ja543:2.2><span class=root>katapubbo kudācanaṁ; </span><br><p id=ja543:2.3><span class=root>Taṁ vivāhaṁ asaṁyuttaṁ, </span><br><p id=ja543:2.4><span class=root>kathaṁ amhe karomase”. </span><br><p id=ja543:3.1><span class=root>“Jīvitaṁ nūna te cattaṁ, </span><br><p id=ja543:3.2><span class=root>raṭṭhaṁ vā manujādhipa; </span><br><p id=ja543:3.3><span class=root>Na hi nāge kupitamhi, </span><br><p id=ja543:3.4><span class=root>ciraṁ jīvanti tādisā. </span><br><p id=ja543:4.1><span class=root>Yo tvaṁ deva manussosi, </span><br><p id=ja543:4.2><span class=root>iddhimantaṁ aniddhimā; </span><br><p id=ja543:4.3><span class=root>Varuṇassa niyaṁputtaṁ, </span><br><p id=ja543:4.4><span class=root>yāmunaṁ atimaññasi”. </span><br><p id=ja543:5.1><span class=root>“Nātimaññāmi rājānaṁ, </span><br><p id=ja543:5.2><span class=root>dhataraṭṭhaṁ yasassinaṁ; </span><br><p id=ja543:5.3><span class=root>Dhataraṭṭho hi nāgānaṁ, </span><br><p id=ja543:5.4><span class=root>bahūnamapi issaro. </span><br><p id=ja543:6.1><span class=root>Ahi mahānubhāvopi, </span><br><p id=ja543:6.2><span class=root>na me dhītaramāraho; </span><br><p id=ja543:6.3><span class=root>Khattiyo ca videhānaṁ, </span><br><p id=ja543:6.4><span class=root>abhijātā samuddajā”. </span><br><p id=ja543:7.1><span class=root>“Kambalassatarā uṭṭhentu, </span><br><p id=ja543:7.2><span class=root>sabbe nāge nivedaya; </span><br><p id=ja543:7.3><span class=root>Bārāṇasiṁ pavajjantu, </span><br><p id=ja543:7.4><span class=root>mā ca kañci viheṭhayuṁ”. </span><br><p id=ja543:8.1><span class=root>“Nivesanesu sobbhesu, </span><br><p id=ja543:8.2><span class=root>rathiyā caccaresu ca; </span><br><p id=ja543:8.3><span class=root>Rukkhaggesu ca lambantu, </span><br><p id=ja543:8.4><span class=root>vitatā toraṇesu ca. </span><br><p id=ja543:9.1><span class=root>Ahampi sabbasetena, </span><br><p id=ja543:9.2><span class=root>mahatā sumahaṁ puraṁ; </span><br><p id=ja543:9.3><span class=root>Parikkhipissaṁ bhogehi, </span><br><p id=ja543:9.4><span class=root>kāsīnaṁ janayaṁ bhayaṁ”. </span><br><p id=ja543:10.1><span class=root>Tassa taṁ vacanaṁ sutvā, </span><br><p id=ja543:10.2><span class=root>uragānekavaṇṇino; </span><br><p id=ja543:10.3><span class=root>Bārāṇasiṁ pavajjiṁsu, </span><br><p id=ja543:10.4><span class=root>na ca kañci viheṭhayuṁ. </span><br><p id=ja543:11.1><span class=root>Nivesanesu sobbhesu, </span><br><p id=ja543:11.2><span class=root>rathiyā caccaresu ca; </span><br><p id=ja543:11.3><span class=root>Rukkhaggesu ca lambiṁsu, </span><br><p id=ja543:11.4><span class=root>vitatā toraṇesu ca. </span><br><p id=ja543:12.1><span class=root>Tesu disvāna lambante, </span><br><p id=ja543:12.2><span class=root>puthū kandiṁsu nāriyo; </span><br><p id=ja543:12.3><span class=root>Nāge soṇḍikate disvā, </span><br><p id=ja543:12.4><span class=root>passasante muhuṁ muhuṁ. </span><br><p id=ja543:13.1><span class=root>Bārāṇasī pabyathitā, </span><br><p id=ja543:13.2><span class=root>āturā samapajjatha; </span><br><p id=ja543:13.3><span class=root>Bāhā paggayha pakkanduṁ, </span><br><p id=ja543:13.4><span class=root>“dhītaraṁ dehi rājino”. </span><br><p id=ja543:14.1><span class=root>(…) </span><br><p id=ja543:15.1><span class=root>“Pupphābhihārassa vanassa majjhe, </span><br><p id=ja543:15.2><span class=root>Ko lohitakkho vitatantaraṁso; </span><br><p id=ja543:15.3><span class=root>Kā kambukāyūradharā suvatthā, </span><br><p id=ja543:15.4><span class=root>Tiṭṭhanti nāriyo dasa vandamānā. </span><br><p id=ja543:16.1><span class=root>Ko tvaṁ brahābāhu vanassa majjhe, </span><br><p id=ja543:16.2><span class=root>Virocasi ghatasittova aggi; </span><br><p id=ja543:16.3><span class=root>Mahesakkho aññatarosi yakkho, </span><br><p id=ja543:16.4><span class=root>Udāhu nāgosi mahānubhāvo”. </span><br><p id=ja543:17.1><span class=root>“Nāgohamasmi iddhimā, </span><br><p id=ja543:17.2><span class=root>tejassī duratikkamo; </span><br><p id=ja543:17.3><span class=root>Ḍaṁseyyaṁ tejasā kuddho, </span><br><p id=ja543:17.4><span class=root>phītaṁ janapadaṁ api. </span><br><p id=ja543:18.1><span class=root>Samuddajā hi me mātā, </span><br><p id=ja543:18.2><span class=root>dhataraṭṭho ca me pitā; </span><br><p id=ja543:18.3><span class=root>Sudassanakaniṭṭhosmi, </span><br><p id=ja543:18.4><span class=root>bhūridattoti maṁ vidū. </span><br><p id=ja543:19.1><span class=root>Yaṁ gambhīraṁ sadāvaṭṭaṁ, </span><br><p id=ja543:19.2><span class=root>rahadaṁ bhismaṁ pekkhasi; </span><br><p id=ja543:19.3><span class=root>Esa dibyo mamāvāso, </span><br><p id=ja543:19.4><span class=root>anekasataporiso. </span><br><p id=ja543:20.1><span class=root>Mayūrakoñcābhirudaṁ, </span><br><p id=ja543:20.2><span class=root>nīlodaṁ vanamajjhato; </span><br><p id=ja543:20.3><span class=root>Yamunaṁ pavisa mā bhīto, </span><br><p id=ja543:20.4><span class=root>khemaṁ vattavataṁ sivaṁ. </span><br><p id=ja543:21.1><span class=root>Tattha patto sānucaro, </span><br><p id=ja543:21.2><span class=root>saha puttena brāhmaṇa; </span><br><p id=ja543:21.3><span class=root>Pūjito mayhaṁ kāmehi, </span><br><p id=ja543:21.4><span class=root>sukhaṁ brāhmaṇa vacchasi”. </span><br><p id=ja543:22.1><span class=root>“Samā samantaparito, </span><br><p id=ja543:22.2><span class=root>pahūtatagarā mahī; </span><br><p id=ja543:22.3><span class=root>Indagopakasañchannā, </span><br><p id=ja543:22.4><span class=root>sobhati harituttamā. </span><br><p id=ja543:23.1><span class=root>Rammāni vanacetyāni, </span><br><p id=ja543:23.2><span class=root>rammā haṁsūpakūjitā; </span><br><p id=ja543:23.3><span class=root>Opupphāpadmā tiṭṭhanti, </span><br><p id=ja543:23.4><span class=root>pokkharañño sunimmitā. </span><br><p id=ja543:24.1><span class=root>Aṭṭhaṁsā sukatā thambhā, </span><br><p id=ja543:24.2><span class=root>sabbe veḷuriyāmayā; </span><br><p id=ja543:24.3><span class=root>Sahassathambhā pāsādā, </span><br><p id=ja543:24.4><span class=root>pūrā kaññāhi jotare. </span><br><p id=ja543:25.1><span class=root>Vimānaṁ upapannosi, </span><br><p id=ja543:25.2><span class=root>dibyaṁ puññehi attano; </span><br><p id=ja543:25.3><span class=root>Asambādhaṁ sivaṁ rammaṁ, </span><br><p id=ja543:25.4><span class=root>accantasukhasaṁhitaṁ. </span><br><p id=ja543:26.1><span class=root>Maññe sahassanettassa, </span><br><p id=ja543:26.2><span class=root>vimānaṁ nābhikaṅkhasi; </span><br><p id=ja543:26.3><span class=root>Iddhī hi tyāyaṁ vipulā, </span><br><p id=ja543:26.4><span class=root>sakkasseva jutīmato”. </span><br><p id=ja543:27.1><span class=root>“Manasāpi na pattabbo, </span><br><p id=ja543:27.2><span class=root>ānubhāvo jutīmato; </span><br><p id=ja543:27.3><span class=root>Paricārayamānānaṁ, </span><br><p id=ja543:27.4><span class=root>saindānaṁ vasavattinaṁ. </span><br><p id=ja543:28.1><span class=root>Taṁ vimānaṁ abhijjhāya, </span><br><p id=ja543:28.2><span class=root>amarānaṁ sukhesinaṁ; </span><br><p id=ja543:28.3><span class=root>Uposathaṁ upavasanto, </span><br><p id=ja543:28.4><span class=root>semi vammikamuddhani”. </span><br><p id=ja543:29.1><span class=root>“Ahañca migamesāno, </span><br><p id=ja543:29.2><span class=root>saputto pāvisiṁ vanaṁ; </span><br><p id=ja543:29.3><span class=root>Taṁ maṁ mataṁ vā jīvaṁ vā, </span><br><p id=ja543:29.4><span class=root>nābhivedenti ñātakā. </span><br><p id=ja543:30.1><span class=root>Āmantaye bhūridattaṁ, </span><br><p id=ja543:30.2><span class=root>kāsiputtaṁ yasassinaṁ; </span><br><p id=ja543:30.3><span class=root>Tayā no samanuññātā, </span><br><p id=ja543:30.4><span class=root>api passemu ñātake”. </span><br><p id=ja543:31.1><span class=root>“Eso hi vata me chando, </span><br><p id=ja543:31.2><span class=root>yaṁ vasesi mamantike; </span><br><p id=ja543:31.3><span class=root>Na hi etādisā kāmā, </span><br><p id=ja543:31.4><span class=root>sulabhā honti mānuse. </span><br><p id=ja543:32.1><span class=root>Sace tvaṁ nicchase vatthuṁ, </span><br><p id=ja543:32.2><span class=root>mama kāmehi pūjito; </span><br><p id=ja543:32.3><span class=root>Mayā tvaṁ samanuññāto, </span><br><p id=ja543:32.4><span class=root>sotthiṁ passāhi ñātake”. </span><br><p id=ja543:33.1><span class=root>“Dhārayimaṁ maṇiṁ dibyaṁ, </span><br><p id=ja543:33.2><span class=root>pasuṁ putte ca vindati; </span><br><p id=ja543:33.3><span class=root>Arogo sukhito hoti, </span><br><p id=ja543:33.4><span class=root>gacchevādāya brāhmaṇa”. </span><br><p id=ja543:34.1><span class=root>“Kusalaṁ paṭinandāmi, </span><br><p id=ja543:34.2><span class=root>bhūridatta vaco tava; </span><br><p id=ja543:34.3><span class=root>Pabbajissāmi jiṇṇosmi, </span><br><p id=ja543:34.4><span class=root>na kāme abhipatthaye”. </span><br><p id=ja543:35.1><span class=root>“Brahmacariyassa ce bhaṅgo, </span><br><p id=ja543:35.2><span class=root>hoti bhogehi kāriyaṁ; </span><br><p id=ja543:35.3><span class=root>Avikampamāno eyyāsi, </span><br><p id=ja543:35.4><span class=root>bahuṁ dassāmi te dhanaṁ”. </span><br><p id=ja543:36.1><span class=root>“Kusalaṁ paṭinandāmi, </span><br><p id=ja543:36.2><span class=root>bhūridatta vaco tava; </span><br><p id=ja543:36.3><span class=root>Punapi āgamissāmi, </span><br><p id=ja543:36.4><span class=root>sace attho bhavissati”. </span><br><p id=ja543:37.1><span class=root>Idaṁ vatvā bhūridatto, </span><br><p id=ja543:37.2><span class=root>Pesesi caturo jane; </span><br><p id=ja543:37.3><span class=root>“Etha gacchatha uṭṭhetha, </span><br><p id=ja543:37.4><span class=root>Khippaṁ pāpetha brāhmaṇaṁ”. </span><br><p id=ja543:38.1><span class=root>Tassa taṁ vacanaṁ sutvā, </span><br><p id=ja543:38.2><span class=root>uṭṭhāya caturo janā; </span><br><p id=ja543:38.3><span class=root>Pesitā bhūridattena, </span><br><p id=ja543:38.4><span class=root>khippaṁ pāpesu brāhmaṇaṁ. </span><br><p id=ja543:39.1><span class=root>(…) </span><br><p id=ja543:40.1><span class=root>“Maṇiṁ paggayha maṅgalyaṁ, </span><br><p id=ja543:40.2><span class=root>sādhuvittaṁ manoramaṁ; </span><br><p id=ja543:40.3><span class=root>Selaṁ byañjanasampannaṁ, </span><br><p id=ja543:40.4><span class=root>ko imaṁ maṇimajjhagā”. </span><br><p id=ja543:41.1><span class=root>“Lohitakkhasahassāhi, </span><br><p id=ja543:41.2><span class=root>samantā parivāritaṁ; </span><br><p id=ja543:41.3><span class=root>Ajja kālaṁ pathaṁ gacchaṁ, </span><br><p id=ja543:41.4><span class=root>ajjhagāhaṁ maṇiṁ imaṁ”. </span><br><p id=ja543:42.1><span class=root>“Sūpaciṇṇo ayaṁ selo, </span><br><p id=ja543:42.2><span class=root>accito mānito sadā; </span><br><p id=ja543:42.3><span class=root>Sudhārito sunikkhitto, </span><br><p id=ja543:42.4><span class=root>sabbatthamabhisādhaye. </span><br><p id=ja543:43.1><span class=root>Upacāravipannassa, </span><br><p id=ja543:43.2><span class=root>nikkhepe dhāraṇāya vā; </span><br><p id=ja543:43.3><span class=root>Ayaṁ selo vināsāya, </span><br><p id=ja543:43.4><span class=root>pariciṇṇo ayoniso. </span><br><p id=ja543:44.1><span class=root>Na imaṁ akusalo dibyaṁ, </span><br><p id=ja543:44.2><span class=root>maṇiṁ dhāretumāraho; </span><br><p id=ja543:44.3><span class=root>Paṭipajja sataṁ nikkhaṁ, </span><br><p id=ja543:44.4><span class=root>dehimaṁ ratanaṁ mama”. </span><br><p id=ja543:45.1><span class=root>“Na ca myāyaṁ maṇī keyyo, </span><br><p id=ja543:45.2><span class=root>gohi vā ratanehi vā; </span><br><p id=ja543:45.3><span class=root>Selo byañjanasampanno, </span><br><p id=ja543:45.4><span class=root>neva keyyo maṇī mama”. </span><br><p id=ja543:46.1><span class=root>“No ce tayā maṇī keyyo, </span><br><p id=ja543:46.2><span class=root>gohi vā ratanehi vā; </span><br><p id=ja543:46.3><span class=root>Atha kena maṇī keyyo, </span><br><p id=ja543:46.4><span class=root>taṁ me akkhāhi pucchito”. </span><br><p id=ja543:47.1><span class=root>“Yo me saṁse mahānāgaṁ, </span><br><p id=ja543:47.2><span class=root>tejassiṁ duratikkamaṁ; </span><br><p id=ja543:47.3><span class=root>Tassa dajjaṁ imaṁ selaṁ, </span><br><p id=ja543:47.4><span class=root>jalantamiva tejasā”. </span><br><p id=ja543:48.1><span class=root>“Ko nu brāhmaṇavaṇṇena, </span><br><p id=ja543:48.2><span class=root>supaṇṇo patataṁ varo; </span><br><p id=ja543:48.3><span class=root>Nāgaṁ jigīsamanvesi, </span><br><p id=ja543:48.4><span class=root>anvesaṁ bhakkhamattano”. </span><br><p id=ja543:49.1><span class=root>“Nāhaṁ dijādhipo homi, </span><br><p id=ja543:49.2><span class=root>na diṭṭho garuḷo mayā; </span><br><p id=ja543:49.3><span class=root>Āsīvisena vittoti, </span><br><p id=ja543:49.4><span class=root>vajjo brāhmaṇa maṁ vidū”. </span><br><p id=ja543:50.1><span class=root>“Kiṁ nu tuyhaṁ balaṁ atthi, </span><br><p id=ja543:50.2><span class=root>kiṁ sippaṁ vijjate tava; </span><br><p id=ja543:50.3><span class=root>Kismiṁ vā tvaṁ paratthaddho, </span><br><p id=ja543:50.4><span class=root>uragaṁ nāpacāyasi”. </span><br><p id=ja543:51.1><span class=root>“Āraññikassa isino, </span><br><p id=ja543:51.2><span class=root>cirarattaṁ tapassino; </span><br><p id=ja543:51.3><span class=root>Supaṇṇo kosiyassakkhā, </span><br><p id=ja543:51.4><span class=root>visavijjaṁ anuttaraṁ. </span><br><p id=ja543:52.1><span class=root>Taṁ bhāvitattaññataraṁ, </span><br><p id=ja543:52.2><span class=root>sammantaṁ pabbatantare; </span><br><p id=ja543:52.3><span class=root>Sakkaccaṁ taṁ upaṭṭhāsiṁ, </span><br><p id=ja543:52.4><span class=root>rattindivamatandito. </span><br><p id=ja543:53.1><span class=root>So tadā pariciṇṇo me, </span><br><p id=ja543:53.2><span class=root>vattavā brahmacariyavā; </span><br><p id=ja543:53.3><span class=root>Dibbaṁ pātukarī mantaṁ, </span><br><p id=ja543:53.4><span class=root>kāmasā bhagavā mama. </span><br><p id=ja543:54.1><span class=root>Tyāhaṁ mante paratthaddho, </span><br><p id=ja543:54.2><span class=root>nāhaṁ bhāyāmi bhoginaṁ; </span><br><p id=ja543:54.3><span class=root>Ācariyo visaghātānaṁ, </span><br><p id=ja543:54.4><span class=root>alampānoti maṁ vidū”. </span><br><p id=ja543:55.1><span class=root>“Gaṇhāmase maṇiṁ tāta, </span><br><p id=ja543:55.2><span class=root>somadatta vijānahi; </span><br><p id=ja543:55.3><span class=root>Mā daṇḍena siriṁ pattaṁ, </span><br><p id=ja543:55.4><span class=root>kāmasā pajahimhase”. </span><br><p id=ja543:56.1><span class=root>“Sakaṁ nivesanaṁ pattaṁ, </span><br><p id=ja543:56.2><span class=root>yo taṁ brāhmaṇa pūjayi; </span><br><p id=ja543:56.3><span class=root>Evaṁ kalyāṇakārissa, </span><br><p id=ja543:56.4><span class=root>kiṁ mohā dubbhimicchasi. </span><br><p id=ja543:57.1><span class=root>Sace tvaṁ dhanakāmosi, </span><br><p id=ja543:57.2><span class=root>bhūridatto padassati; </span><br><p id=ja543:57.3><span class=root>Tameva gantvā yācassu, </span><br><p id=ja543:57.4><span class=root>bahuṁ dassati te dhanaṁ”. </span><br><p id=ja543:58.1><span class=root>“Hatthagataṁ pattagataṁ, </span><br><p id=ja543:58.2><span class=root>nikiṇṇaṁ khādituṁ varaṁ; </span><br><p id=ja543:58.3><span class=root>Mā no sandiṭṭhiko attho, </span><br><p id=ja543:58.4><span class=root>somadatta upaccagā”. </span><br><p id=ja543:59.1><span class=root>“Paccati niraye ghore, </span><br><p id=ja543:59.2><span class=root>mahissamapi vivarati; </span><br><p id=ja543:59.3><span class=root>Mittadubbhī hitaccāgī, </span><br><p id=ja543:59.4><span class=root>jīvarevāpi sussati. </span><br><p id=ja543:60.1><span class=root>Sace tvaṁ dhanakāmosi, </span><br><p id=ja543:60.2><span class=root>bhūridatto padassati; </span><br><p id=ja543:60.3><span class=root>Maññe attakataṁ veraṁ, </span><br><p id=ja543:60.4><span class=root>naciraṁ vedayissasi”. </span><br><p id=ja543:61.1><span class=root>“Mahāyaññaṁ yajitvāna, </span><br><p id=ja543:61.2><span class=root>evaṁ sujjhanti brāhmaṇā; </span><br><p id=ja543:61.3><span class=root>Mahāyaññaṁ yajissāma, </span><br><p id=ja543:61.4><span class=root>evaṁ mokkhāma pāpakā”. </span><br><p id=ja543:62.1><span class=root>“Handa dāni apāyāmi, </span><br><p id=ja543:62.2><span class=root>nāhaṁ ajja tayā saha; </span><br><p id=ja543:62.3><span class=root>Padampekaṁ na gaccheyyaṁ, </span><br><p id=ja543:62.4><span class=root>evaṁ kibbisakārinā”. </span><br><p id=ja543:63.1><span class=root>Idaṁ vatvāna pitaraṁ, </span><br><p id=ja543:63.2><span class=root>somadatto bahussuto; </span><br><p id=ja543:63.3><span class=root>Ujjhāpetvāna bhūtāni, </span><br><p id=ja543:63.4><span class=root>tamhā ṭhānā apakkami. </span><br><p id=ja543:64.1><span class=root>“Gaṇhāhetaṁ mahānāgaṁ, </span><br><p id=ja543:64.2><span class=root>āharetaṁ maṇiṁ mama; </span><br><p id=ja543:64.3><span class=root>Indagopakavaṇṇābho, </span><br><p id=ja543:64.4><span class=root>yassa lohitako siro. </span><br><p id=ja543:65.1><span class=root>Kappāsapicurāsīva, </span><br><p id=ja543:65.2><span class=root>eso kāyo padissati; </span><br><p id=ja543:65.3><span class=root>Vammikaggagato seti, </span><br><p id=ja543:65.4><span class=root>taṁ tvaṁ gaṇhāhi brāhmaṇa”. </span><br><p id=ja543:66.1><span class=root>Athosadhehi dibbehi, </span><br><p id=ja543:66.2><span class=root>jappaṁ mantapadāni ca; </span><br><p id=ja543:66.3><span class=root>Evaṁ taṁ asakkhi satthuṁ, </span><br><p id=ja543:66.4><span class=root>katvā parittamattano. </span><br><p id=ja543:67.1><span class=root>(…) </span><br><p id=ja543:68.1><span class=root>“Mamaṁ disvāna āyantaṁ, </span><br><p id=ja543:68.2><span class=root>sabbakāmasamiddhinaṁ; </span><br><p id=ja543:68.3><span class=root>Indriyāni ahaṭṭhāni, </span><br><p id=ja543:68.4><span class=root>sāvaṁ jātaṁ mukhaṁ tava. </span><br><p id=ja543:69.1><span class=root>Padmaṁ yathā hatthagataṁ, </span><br><p id=ja543:69.2><span class=root>Pāṇinā parimadditaṁ; </span><br><p id=ja543:69.3><span class=root>Sāvaṁ jātaṁ mukhaṁ tuyhaṁ, </span><br><p id=ja543:69.4><span class=root>Mamaṁ disvāna edisaṁ. </span><br><p id=ja543:70.1><span class=root>Kacci nu te nābhisasi, </span><br><p id=ja543:70.2><span class=root>kacci te atthi vedanā; </span><br><p id=ja543:70.3><span class=root>Yena sāvaṁ mukhaṁ tuyhaṁ, </span><br><p id=ja543:70.4><span class=root>mamaṁ disvāna āgataṁ”. </span><br><p id=ja543:71.1><span class=root>“Supinaṁ tāta addakkhiṁ, </span><br><p id=ja543:71.2><span class=root>ito māsaṁ adhogataṁ; </span><br><p id=ja543:71.3><span class=root>Dakkhiṇaṁ viya me bāhuṁ, </span><br><p id=ja543:71.4><span class=root>chetvā ruhiramakkhitaṁ; </span><br><p id=ja543:71.5><span class=root>Puriso ādāya pakkāmi, </span><br><p id=ja543:71.6><span class=root>mama rodantiyā sati. </span><br><p id=ja543:72.1><span class=root>Yatohaṁ supinamaddakkhiṁ, </span><br><p id=ja543:72.2><span class=root>sudassana vijānahi; </span><br><p id=ja543:72.3><span class=root>Tato divā vā rattiṁ vā, </span><br><p id=ja543:72.4><span class=root>sukhaṁ me nopalabbhati”. </span><br><p id=ja543:73.1><span class=root>“Yaṁ pubbe parivāriṁsu, </span><br><p id=ja543:73.2><span class=root>kaññā ruciraviggahā; </span><br><p id=ja543:73.3><span class=root>Hemajālapaṭicchannā, </span><br><p id=ja543:73.4><span class=root>bhūridatto na dissati. </span><br><p id=ja543:74.1><span class=root>Yaṁ pubbe parivāriṁsu, </span><br><p id=ja543:74.2><span class=root>nettiṁsavaradhārino; </span><br><p id=ja543:74.3><span class=root>Kaṇikārāva samphullā, </span><br><p id=ja543:74.4><span class=root>bhūridatto na dissati. </span><br><p id=ja543:75.1><span class=root>Handa dāni gamissāma, </span><br><p id=ja543:75.2><span class=root>bhūridattanivesanaṁ; </span><br><p id=ja543:75.3><span class=root>Dhammaṭṭhaṁ sīlasampannaṁ, </span><br><p id=ja543:75.4><span class=root>passāma tava bhātaraṁ”. </span><br><p id=ja543:76.1><span class=root>Tañca disvāna āyantiṁ, </span><br><p id=ja543:76.2><span class=root>bhūridattassa mātaraṁ; </span><br><p id=ja543:76.3><span class=root>Bāhā paggayha pakkanduṁ, </span><br><p id=ja543:76.4><span class=root>bhūridattassa nāriyo. </span><br><p id=ja543:77.1><span class=root>“Puttaṁ teyye na jānāma, </span><br><p id=ja543:77.2><span class=root>ito māsaṁ adhogataṁ; </span><br><p id=ja543:77.3><span class=root>Mataṁ vā yadi vā jīvaṁ, </span><br><p id=ja543:77.4><span class=root>bhūridattaṁ yasassinaṁ. </span><br><p id=ja543:78.1><span class=root>Sakuṇī hataputtāva, </span><br><p id=ja543:78.2><span class=root>suññaṁ disvā kulāvakaṁ; </span><br><p id=ja543:78.3><span class=root>Ciraṁ dukkhena jhāyissaṁ, </span><br><p id=ja543:78.4><span class=root>bhūridattaṁ apassatī. </span><br><p id=ja543:79.1><span class=root>Kurarī hatachāpāva, </span><br><p id=ja543:79.2><span class=root>suññaṁ disvā kulāvakaṁ; </span><br><p id=ja543:79.3><span class=root>Ciraṁ dukkhena jhāyissaṁ, </span><br><p id=ja543:79.4><span class=root>bhūridattaṁ apassatī. </span><br><p id=ja543:80.1><span class=root>Sā nūna cakkavākīva, </span><br><p id=ja543:80.2><span class=root>pallalasmiṁ anodake; </span><br><p id=ja543:80.3><span class=root>Ciraṁ dukkhena jhāyissaṁ, </span><br><p id=ja543:80.4><span class=root>bhūridattaṁ apassatī. </span><br><p id=ja543:81.1><span class=root>Kammārānaṁ yathā ukkā, </span><br><p id=ja543:81.2><span class=root>anto jhāyati no bahi; </span><br><p id=ja543:81.3><span class=root>Evaṁ jhāyāmi sokena, </span><br><p id=ja543:81.4><span class=root>bhūridattaṁ apassatī”. </span><br><p id=ja543:82.1><span class=root>Sālāva sampamathitā, </span><br><p id=ja543:82.2><span class=root>mālutena pamadditā; </span><br><p id=ja543:82.3><span class=root>Senti puttā ca dārā ca, </span><br><p id=ja543:82.4><span class=root>bhūridattanivesane. </span><br><p id=ja543:83.1><span class=root>Idaṁ sutvāna nigghosaṁ, </span><br><p id=ja543:83.2><span class=root>bhūridattanivesane; </span><br><p id=ja543:83.3><span class=root>Ariṭṭho ca subhogo ca, </span><br><p id=ja543:83.4><span class=root>padhāviṁsu anantarā. </span><br><p id=ja543:84.1><span class=root>“Amma assāsa mā soci, </span><br><p id=ja543:84.2><span class=root>evaṁdhammā hi pāṇino; </span><br><p id=ja543:84.3><span class=root>Cavanti upapajjanti, </span><br><p id=ja543:84.4><span class=root>esassa pariṇāmitā”. </span><br><p id=ja543:85.1><span class=root>“Ahampi tāta jānāmi, </span><br><p id=ja543:85.2><span class=root>evaṁdhammā hi pāṇino; </span><br><p id=ja543:85.3><span class=root>Sokena ca paretasmi, </span><br><p id=ja543:85.4><span class=root>bhūridattaṁ apassatī. </span><br><p id=ja543:86.1><span class=root>Ajja ce me imaṁ rattiṁ, </span><br><p id=ja543:86.2><span class=root>sudassana vijānahi; </span><br><p id=ja543:86.3><span class=root>Bhūridattaṁ apassantī, </span><br><p id=ja543:86.4><span class=root>maññe hissāmi jīvitaṁ”. </span><br><p id=ja543:87.1><span class=root>“Amma assāsa mā soci, </span><br><p id=ja543:87.2><span class=root>ānayissāma bhātaraṁ; </span><br><p id=ja543:87.3><span class=root>Disodisaṁ gamissāma, </span><br><p id=ja543:87.4><span class=root>bhātupariyesanaṁ caraṁ. </span><br><p id=ja543:88.1><span class=root>Pabbate giriduggesu, </span><br><p id=ja543:88.2><span class=root>gāmesu nigamesu ca; </span><br><p id=ja543:88.3><span class=root>Orena sattarattassa, </span><br><p id=ja543:88.4><span class=root>bhātaraṁ passa āgataṁ”. </span><br><p id=ja543:89.1><span class=root>“Hatthā pamutto urago, </span><br><p id=ja543:89.2><span class=root>pāde te nipatī bhusaṁ; </span><br><p id=ja543:89.3><span class=root>Kacci nu taṁ ḍaṁsī tāta, </span><br><p id=ja543:89.4><span class=root>mā bhāyi sukhito bhava”. </span><br><p id=ja543:90.1><span class=root>“Neva mayhaṁ ayaṁ nāgo, </span><br><p id=ja543:90.2><span class=root>alaṁ dukkhāya kāyaci; </span><br><p id=ja543:90.3><span class=root>Yāvatatthi ahiggāho, </span><br><p id=ja543:90.4><span class=root>mayā bhiyyo na vijjati”. </span><br><p id=ja543:91.1><span class=root>“Ko nu brāhmaṇavaṇṇena, </span><br><p id=ja543:91.2><span class=root>ditto parisamāgato; </span><br><p id=ja543:91.3><span class=root>Avhāyantu suyuddhena, </span><br><p id=ja543:91.4><span class=root>suṇantu parisā mama”. </span><br><p id=ja543:92.1><span class=root>“Tvaṁ maṁ nāgena ālampa, </span><br><p id=ja543:92.2><span class=root>ahaṁ maṇḍūkachāpiyā; </span><br><p id=ja543:92.3><span class=root>Hotu no abbhutaṁ tattha, </span><br><p id=ja543:92.4><span class=root>ā sahassehi pañcahi”. </span><br><p id=ja543:93.1><span class=root>“Ahañhi vasumā aḍḍho, </span><br><p id=ja543:93.2><span class=root>tvaṁ daliddosi māṇava; </span><br><p id=ja543:93.3><span class=root>Ko nu te pāṭibhogatthi, </span><br><p id=ja543:93.4><span class=root>upajūtañca kiṁ siyā. </span><br><p id=ja543:94.1><span class=root>Upajūtañca me assa, </span><br><p id=ja543:94.2><span class=root>pāṭibhogo ca tādiso; </span><br><p id=ja543:94.3><span class=root>Hotu no abbhutaṁ tattha, </span><br><p id=ja543:94.4><span class=root>ā sahassehi pañcahi”. </span><br><p id=ja543:95.1><span class=root>“Suṇohi me mahārāja, </span><br><p id=ja543:95.2><span class=root>vacanaṁ bhaddamatthu te; </span><br><p id=ja543:95.3><span class=root>Pañcannaṁ me sahassānaṁ, </span><br><p id=ja543:95.4><span class=root>pāṭibhogo hi kittima”. </span><br><p id=ja543:96.1><span class=root>“Pettikaṁ vā iṇaṁ hoti, </span><br><p id=ja543:96.2><span class=root>Yaṁ vā hoti sayaṅkataṁ; </span><br><p id=ja543:96.3><span class=root>Kiṁ tvaṁ evaṁ bahuṁ mayhaṁ, </span><br><p id=ja543:96.4><span class=root>Dhanaṁ yācasi brāhmaṇa”. </span><br><p id=ja543:97.1><span class=root>“Alampāno hi nāgena, </span><br><p id=ja543:97.2><span class=root>mamaṁ abhijigīsati; </span><br><p id=ja543:97.3><span class=root>Ahaṁ maṇḍūkachāpiyā, </span><br><p id=ja543:97.4><span class=root>ḍaṁsayissāmi brāhmaṇaṁ. </span><br><p id=ja543:98.1><span class=root>Taṁ tvaṁ daṭṭhuṁ mahārāja, </span><br><p id=ja543:98.2><span class=root>ajja raṭṭhābhivaḍḍhana; </span><br><p id=ja543:98.3><span class=root>Khattasaṅghaparibyūḷho, </span><br><p id=ja543:98.4><span class=root>niyyāhi ahidassanaṁ”. </span><br><p id=ja543:99.1><span class=root>“Neva taṁ atimaññāmi, </span><br><p id=ja543:99.2><span class=root>sippavādena māṇava; </span><br><p id=ja543:99.3><span class=root>Atimattosi sippena, </span><br><p id=ja543:99.4><span class=root>uragaṁ nāpacāyasi”. </span><br><p id=ja543:100.1><span class=root>“Ahampi nātimaññāmi, </span><br><p id=ja543:100.2><span class=root>sippavādena brāhmaṇa; </span><br><p id=ja543:100.3><span class=root>Avisena ca nāgena, </span><br><p id=ja543:100.4><span class=root>bhusaṁ vañcayase janaṁ. </span><br><p id=ja543:101.1><span class=root>Evañcetaṁ jano jaññā, </span><br><p id=ja543:101.2><span class=root>Yathā jānāmi taṁ ahaṁ; </span><br><p id=ja543:101.3><span class=root>Na tvaṁ labhasi ālampa, </span><br><p id=ja543:101.4><span class=root>Bhusamuṭṭhiṁ kuto dhanaṁ”. </span><br><p id=ja543:102.1><span class=root>“Kharājino jaṭī dummī, </span><br><p id=ja543:102.2><span class=root>ditto parisamāgato; </span><br><p id=ja543:102.3><span class=root>Yo tvaṁ evaṁ gataṁ nāgaṁ, </span><br><p id=ja543:102.4><span class=root>aviso atimaññasi. </span><br><p id=ja543:103.1><span class=root>Āsajja kho naṁ jaññāsi, </span><br><p id=ja543:103.2><span class=root>puṇṇaṁ uggassa tejaso; </span><br><p id=ja543:103.3><span class=root>Maññe taṁ bhasmarāsiṁva, </span><br><p id=ja543:103.4><span class=root>khippameso karissati”. </span><br><p id=ja543:104.1><span class=root>“Siyā visaṁ siluttassa, </span><br><p id=ja543:104.2><span class=root>deḍḍubhassa silābhuno; </span><br><p id=ja543:104.3><span class=root>Neva lohitasīsassa, </span><br><p id=ja543:104.4><span class=root>visaṁ nāgassa vijjati”. </span><br><p id=ja543:105.1><span class=root>“Sutametaṁ arahataṁ, </span><br><p id=ja543:105.2><span class=root>saññatānaṁ tapassinaṁ; </span><br><p id=ja543:105.3><span class=root>Idha dānāni datvāna, </span><br><p id=ja543:105.4><span class=root>saggaṁ gacchanti dāyakā; </span><br><p id=ja543:105.5><span class=root>Jīvanto dehi dānāni, </span><br><p id=ja543:105.6><span class=root>yadi te atthi dātave. </span><br><p id=ja543:106.1><span class=root>Ayaṁ nāgo mahiddhiko, </span><br><p id=ja543:106.2><span class=root>tejassī duratikkamo; </span><br><p id=ja543:106.3><span class=root>Tena taṁ ḍaṁsayissāmi, </span><br><p id=ja543:106.4><span class=root>so taṁ bhasmaṁ karissati”. </span><br><p id=ja543:107.1><span class=root>“Mayāpetaṁ sutaṁ samma, </span><br><p id=ja543:107.2><span class=root>saññatānaṁ tapassinaṁ; </span><br><p id=ja543:107.3><span class=root>Idha dānāni datvāna, </span><br><p id=ja543:107.4><span class=root>saggaṁ gacchanti dāyakā; </span><br><p id=ja543:107.5><span class=root>Tvameva dehi jīvanto, </span><br><p id=ja543:107.6><span class=root>yadi te atthi dātave. </span><br><p id=ja543:108.1><span class=root>Ayaṁ ajamukhī nāma, </span><br><p id=ja543:108.2><span class=root>puṇṇā uggassa tejaso; </span><br><p id=ja543:108.3><span class=root>Tāya taṁ ḍaṁsayissāmi, </span><br><p id=ja543:108.4><span class=root>sā taṁ bhasmaṁ karissati. </span><br><p id=ja543:109.1><span class=root>Yā dhītā dhataraṭṭhassa, </span><br><p id=ja543:109.2><span class=root>vemātā bhaginī mama; </span><br><p id=ja543:109.3><span class=root>Sā taṁ ḍaṁsatvajamukhī, </span><br><p id=ja543:109.4><span class=root>puṇṇā uggassa tejaso. </span><br><p id=ja543:110.1><span class=root>Chamāyañce nisiñcissaṁ, </span><br><p id=ja543:110.2><span class=root>brahmadatta vijānahi; </span><br><p id=ja543:110.3><span class=root>Tiṇalatāni osadhyo, </span><br><p id=ja543:110.4><span class=root>ussusseyyuṁ asaṁsayaṁ. </span><br><p id=ja543:111.1><span class=root>Uddhañce pātayissāmi, </span><br><p id=ja543:111.2><span class=root>brahmadatta vijānahi; </span><br><p id=ja543:111.3><span class=root>Satta vassāniyaṁ devo, </span><br><p id=ja543:111.4><span class=root>na vasse na himaṁ pate. </span><br><p id=ja543:112.1><span class=root>Udake ce nisiñcissaṁ, </span><br><p id=ja543:112.2><span class=root>brahmadatta vijānahi; </span><br><p id=ja543:112.3><span class=root>Yāvantodakajā pāṇā, </span><br><p id=ja543:112.4><span class=root>mareyyuṁ macchakacchapā”. </span><br><p id=ja543:113.1><span class=root>(…) </span><br><p id=ja543:114.1><span class=root>“Lokyaṁ sajantaṁ udakaṁ, </span><br><p id=ja543:114.2><span class=root>payāgasmiṁ patiṭṭhitaṁ; </span><br><p id=ja543:114.3><span class=root>Komaṁ ajjhoharī bhūto, </span><br><p id=ja543:114.4><span class=root>ogāḷhaṁ yamunaṁ nadiṁ”. </span><br><p id=ja543:115.1><span class=root>“Yadesa lokādhipatī yasassī, </span><br><p id=ja543:115.2><span class=root>Bārāṇasiṁ pakriya samantato; </span><br><p id=ja543:115.3><span class=root>Tassāha putto uragūsabhassa, </span><br><p id=ja543:115.4><span class=root>Subhogoti maṁ brāhmaṇa vedayanti”. </span><br><p id=ja543:116.1><span class=root>“Sace hi putto uragūsabhassa, </span><br><p id=ja543:116.2><span class=root>Kāsissa rañño amarādhipassa; </span><br><p id=ja543:116.3><span class=root>Mahesakkho aññataro pitā te, </span><br><p id=ja543:116.4><span class=root>Maccesu mātā pana te atulyā; </span><br><p id=ja543:116.5><span class=root>Na tādiso arahati brāhmaṇassa, </span><br><p id=ja543:116.6><span class=root>Dāsampi ohārituṁ mahānubhāvo”. </span><br><p id=ja543:117.1><span class=root>“Rukkhaṁ nissāya vijjhittho, </span><br><p id=ja543:117.2><span class=root>eṇeyyaṁ pātumāgataṁ; </span><br><p id=ja543:117.3><span class=root>So viddho dūramacari, </span><br><p id=ja543:117.4><span class=root>saravegena sīghavā. </span><br><p id=ja543:118.1><span class=root>Taṁ tvaṁ patitamaddakkhi, </span><br><p id=ja543:118.2><span class=root>araññasmiṁ brahāvane; </span><br><p id=ja543:118.3><span class=root>Sa maṁsakājamādāya, </span><br><p id=ja543:118.4><span class=root>sāyaṁ nigrodhupāgami. </span><br><p id=ja543:119.1><span class=root>Sukasāḷikasaṅghuṭṭhaṁ, </span><br><p id=ja543:119.2><span class=root>piṅgalaṁ santhatāyutaṁ; </span><br><p id=ja543:119.3><span class=root>Kokilābhirudaṁ rammaṁ, </span><br><p id=ja543:119.4><span class=root>dhuvaṁ haritasaddalaṁ. </span><br><p id=ja543:120.1><span class=root>Tattha te so pāturahu, </span><br><p id=ja543:120.2><span class=root>iddhiyā yasasā jalaṁ; </span><br><p id=ja543:120.3><span class=root>Mahānubhāvo bhātā me, </span><br><p id=ja543:120.4><span class=root>kaññāhi parivārito. </span><br><p id=ja543:121.1><span class=root>So tena pariciṇṇo tvaṁ, </span><br><p id=ja543:121.2><span class=root>sabbakāmehi tappito; </span><br><p id=ja543:121.3><span class=root>Aduṭṭhassa tuvaṁ dubbhi, </span><br><p id=ja543:121.4><span class=root>taṁ te veraṁ idhāgataṁ. </span><br><p id=ja543:122.1><span class=root>Khippaṁ gīvaṁ pasārehi, </span><br><p id=ja543:122.2><span class=root>na te dassāmi jīvitaṁ; </span><br><p id=ja543:122.3><span class=root>Bhātu parisaraṁ veraṁ, </span><br><p id=ja543:122.4><span class=root>chedayissāmi te siraṁ”. </span><br><p id=ja543:123.1><span class=root>“Ajjhāyako yācayogī, </span><br><p id=ja543:123.2><span class=root>āhutaggi ca brāhmaṇo; </span><br><p id=ja543:123.3><span class=root>Etehi tīhi ṭhānehi, </span><br><p id=ja543:123.4><span class=root>avajjho hoti brāhmaṇo”. </span><br><p id=ja543:124.1><span class=root>“Yaṁ pūraṁ dhataraṭṭhassa, </span><br><p id=ja543:124.2><span class=root>ogāḷhaṁ yamunaṁ nadiṁ; </span><br><p id=ja543:124.3><span class=root>Jotate sabbasovaṇṇaṁ, </span><br><p id=ja543:124.4><span class=root>girimāhacca yāmunaṁ. </span><br><p id=ja543:125.1><span class=root>Tattha te purisabyagghā, </span><br><p id=ja543:125.2><span class=root>sodariyā mama bhātaro; </span><br><p id=ja543:125.3><span class=root>Yathā te tattha vakkhanti, </span><br><p id=ja543:125.4><span class=root>tathā hessasi brāhmaṇa”. </span><br><p id=ja543:126.1><span class=root>(…) </span><br><p id=ja543:127.1><span class=root>“Anittarā ittarasampayuttā, </span><br><p id=ja543:127.2><span class=root>Yaññā ca vedā ca subhoga loke; </span><br><p id=ja543:127.3><span class=root>Tadaggarayhañhi vinindamāno, </span><br><p id=ja543:127.4><span class=root>Jahāti vittañca satañca dhammaṁ. </span><br><p id=ja543:128.1><span class=root>Ajjhenamariyā pathaviṁ janindā, </span><br><p id=ja543:128.2><span class=root>Vessā kasiṁ pāricariyañca suddā; </span><br><p id=ja543:128.3><span class=root>Upāgu paccekaṁ yathāpadesaṁ, </span><br><p id=ja543:128.4><span class=root>Katāhu ete vasināti āhu. </span><br><p id=ja543:129.1><span class=root>Dhātā vidhātā varuṇo kuvero, </span><br><p id=ja543:129.2><span class=root>Somo yamo candimā vāyu sūriyo; </span><br><p id=ja543:129.3><span class=root>Etepi yaññaṁ puthuso yajitvā, </span><br><p id=ja543:129.4><span class=root>Ajjhāyakānaṁ atho sabbakāme. </span><br><p id=ja543:130.1><span class=root>Vikāsitā cāpasatāni pañca, </span><br><p id=ja543:130.2><span class=root>Yo ajjuno balavā bhīmaseno; </span><br><p id=ja543:130.3><span class=root>Sahassabāhu asamo pathabyā, </span><br><p id=ja543:130.4><span class=root>Sopi tadā mādahi jātavedaṁ. </span><br><p id=ja543:131.1><span class=root>Yo brāhmaṇe bhojayi dīgharattaṁ, </span><br><p id=ja543:131.2><span class=root>Annena pānena yathānubhāvaṁ; </span><br><p id=ja543:131.3><span class=root>Pasannacitto anumodamāno, </span><br><p id=ja543:131.4><span class=root>Subhoga devaññataro ahosi. </span><br><p id=ja543:132.1><span class=root>Mahāsanaṁ devamanomavaṇṇaṁ, </span><br><p id=ja543:132.2><span class=root>Yo sappinā asakkhi bhojetumaggiṁ; </span><br><p id=ja543:132.3><span class=root>Sa yaññatantaṁ varato yajitvā, </span><br><p id=ja543:132.4><span class=root>Dibbaṁ gatiṁ mucalindajjhagacchi. </span><br><p id=ja543:133.1><span class=root>Mahānubhāvo vassasahassajīvī, </span><br><p id=ja543:133.2><span class=root>Yo pabbajī dassaneyyo uḷāro; </span><br><p id=ja543:133.3><span class=root>Hitvā apariyanta raṭṭhaṁ sasenaṁ, </span><br><p id=ja543:133.4><span class=root>Rājā dudīpopi jagāma saggaṁ. </span><br><p id=ja543:134.1><span class=root>Yo sāgarantaṁ sāgaro vijitvā, </span><br><p id=ja543:134.2><span class=root>Yūpaṁ subhaṁ soṇṇamayaṁ uḷāraṁ; </span><br><p id=ja543:134.3><span class=root>Ussesi vessānaramādahāno, </span><br><p id=ja543:134.4><span class=root>Subhoga devaññataro ahosi. </span><br><p id=ja543:135.1><span class=root>Yassānubhāvena subhoga gaṅgā, </span><br><p id=ja543:135.2><span class=root>Pavattatha dadhisannisinnaṁ samuddaṁ; </span><br><p id=ja543:135.3><span class=root>Salomapādo paricariya maggiṁ, </span><br><p id=ja543:135.4><span class=root>Aṅgo sahassakkhapurajjhagacchi. </span><br><p id=ja543:136.1><span class=root>Mahiddhiko devavaro yasassī, </span><br><p id=ja543:136.2><span class=root>Senāpati tidive vāsavassa; </span><br><p id=ja543:136.3><span class=root>So somayāgena malaṁ vihantvā, </span><br><p id=ja543:136.4><span class=root>Subhoga devaññataro ahosi. </span><br><p id=ja543:137.1><span class=root>Akārayi lokamimaṁ parañca, </span><br><p id=ja543:137.2><span class=root>Bhāgīrathiṁ himavantañca gijjhaṁ; </span><br><p id=ja543:137.3><span class=root>Yo iddhimā devavaro yasassī, </span><br><p id=ja543:137.4><span class=root>Sopi tadā ādahi jātavedaṁ. </span><br><p id=ja543:138.1><span class=root>Mālāgirī himavā yo ca gijjho, </span><br><p id=ja543:138.2><span class=root>Sudassano nisabho kuveru; </span><br><p id=ja543:138.3><span class=root>Ete ca aññe ca nagā mahantā, </span><br><p id=ja543:138.4><span class=root>Cityā katā yaññakarehi māhu. </span><br><p id=ja543:139.1><span class=root>Ajjhāyakaṁ mantaguṇūpapannaṁ, </span><br><p id=ja543:139.2><span class=root>Tapassinaṁ yācayogotidhāhu; </span><br><p id=ja543:139.3><span class=root>Tīre samuddassudakaṁ sajantaṁ, </span><br><p id=ja543:139.4><span class=root>Taṁ sāgarojjhohari tenapeyyo. </span><br><p id=ja543:140.1><span class=root>Āyāgavatthūni puthū pathabyā, </span><br><p id=ja543:140.2><span class=root>Saṁvijjanti brāhmaṇā vāsavassa; </span><br><p id=ja543:140.3><span class=root>Purimaṁ disaṁ pacchimaṁ dakkhiṇuttaraṁ, </span><br><p id=ja543:140.4><span class=root>Saṁvijjamānā janayanti vedaṁ”. </span><br><p id=ja543:141.1><span class=root>“Kalī hi dhīrāna kaṭaṁ magānaṁ, </span><br><p id=ja543:141.2><span class=root>Bhavanti vedajjhagatānariṭṭha; </span><br><p id=ja543:141.3><span class=root>Marīcidhammaṁ asamekkhitattā, </span><br><p id=ja543:141.4><span class=root>Māyāguṇā nātivahanti paññaṁ. </span><br><p id=ja543:142.1><span class=root>Vedā na tāṇāya bhavanti dassa, </span><br><p id=ja543:142.2><span class=root>Mittadduno bhūnahuno narassa; </span><br><p id=ja543:142.3><span class=root>Na tāyate pariciṇṇo ca aggi, </span><br><p id=ja543:142.4><span class=root>Dosantaraṁ maccamanariyakammaṁ. </span><br><p id=ja543:143.1><span class=root>Sabbañca maccā sadhanaṁ sabhogaṁ, </span><br><p id=ja543:143.2><span class=root>Ādīpitaṁ dāru tiṇena missaṁ; </span><br><p id=ja543:143.3><span class=root>Dahaṁ na tappe asamatthatejo, </span><br><p id=ja543:143.4><span class=root>Ko taṁ subhikkhaṁ dvirasaññu kayirā. </span><br><p id=ja543:144.1><span class=root>Yathāpi khīraṁ vipariṇāmadhammaṁ, </span><br><p id=ja543:144.2><span class=root>Dadhi bhavitvā navanītampi hoti; </span><br><p id=ja543:144.3><span class=root>Evampi aggi vipariṇāmadhammo, </span><br><p id=ja543:144.4><span class=root>Tejo samorohatī yogayutto. </span><br><p id=ja543:145.1><span class=root>Na dissatī aggimanuppaviṭṭho, </span><br><p id=ja543:145.2><span class=root>Sukkhesu kaṭṭhesu navesu cāpi; </span><br><p id=ja543:145.3><span class=root>Nāmatthamāno araṇīnarena, </span><br><p id=ja543:145.4><span class=root>Nākammunā jāyati jātavedo. </span><br><p id=ja543:146.1><span class=root>Sace hi aggi antarato vaseyya, </span><br><p id=ja543:146.2><span class=root>Sukkhesu kaṭṭhesu navesu cāpi; </span><br><p id=ja543:146.3><span class=root>Sabbāni susseyyu vanāni loke, </span><br><p id=ja543:146.4><span class=root>Sukkhāni kaṭṭhāni ca pajjaleyyuṁ. </span><br><p id=ja543:147.1><span class=root>Karoti ce dārutiṇena puññaṁ, </span><br><p id=ja543:147.2><span class=root>Bhojaṁ naro dhūmasikhiṁ patāpavaṁ; </span><br><p id=ja543:147.3><span class=root>Aṅgārikā loṇakarā ca sūdā, </span><br><p id=ja543:147.4><span class=root>Sarīradāhāpi kareyyu puññaṁ. </span><br><p id=ja543:148.1><span class=root>Atha ce hi ete na karonti puññaṁ, </span><br><p id=ja543:148.2><span class=root>Ajjhenamaggiṁ idha tappayitvā; </span><br><p id=ja543:148.3><span class=root>Na koci lokasmiṁ karoti puññaṁ, </span><br><p id=ja543:148.4><span class=root>Bhojaṁ naro dhūmasikhiṁ patāpavaṁ. </span><br><p id=ja543:149.1><span class=root>Kathañhi lokāpacito samāno, </span><br><p id=ja543:149.2><span class=root>Amanuññagandhaṁ bahūnaṁ akantaṁ; </span><br><p id=ja543:149.3><span class=root>Yadeva maccā parivajjayanti, </span><br><p id=ja543:149.4><span class=root>Tadappasatthaṁ dvirasaññu bhuñje. </span><br><p id=ja543:150.1><span class=root>Sikhimpi devesu vadanti heke, </span><br><p id=ja543:150.2><span class=root>Āpaṁ milakkhū pana devamāhu; </span><br><p id=ja543:150.3><span class=root>Sabbeva ete vitathaṁ bhaṇanti, </span><br><p id=ja543:150.4><span class=root>Aggī na devaññataro na cāpo. </span><br><p id=ja543:151.1><span class=root>Anindriyabaddhamasaññakāyaṁ, </span><br><p id=ja543:151.2><span class=root>Vessānaraṁ kammakaraṁ pajānaṁ; </span><br><p id=ja543:151.3><span class=root>Paricariya maggiṁ sugatiṁ kathaṁ vaje, </span><br><p id=ja543:151.4><span class=root>Pāpāni kammāni pakubbamāno. </span><br><p id=ja543:152.1><span class=root>Sabbābhibhū tāhudha jīvikatthā, </span><br><p id=ja543:152.2><span class=root>Aggissa brahmā paricārakoti; </span><br><p id=ja543:152.3><span class=root>Sabbānubhāvī ca vasī kimatthaṁ, </span><br><p id=ja543:152.4><span class=root>Animmito nimmitaṁ vanditassa. </span><br><p id=ja543:153.1><span class=root>Hassaṁ anijjhānakhamaṁ atacchaṁ, </span><br><p id=ja543:153.2><span class=root>Sakkārahetu pakiriṁsu pubbe; </span><br><p id=ja543:153.3><span class=root>Te lābhasakkāre apātubhonte, </span><br><p id=ja543:153.4><span class=root>Sandhāpitā jantubhi santidhammaṁ. </span><br><p id=ja543:154.1><span class=root>Ajjhenamariyā pathaviṁ janindā, </span><br><p id=ja543:154.2><span class=root>Vessā kasiṁ pāricariyañca suddā; </span><br><p id=ja543:154.3><span class=root>Upāgu paccekaṁ yathāpadesaṁ, </span><br><p id=ja543:154.4><span class=root>Katāhu ete vasināti āhu. </span><br><p id=ja543:155.1><span class=root>Etañca saccaṁ vacanaṁ bhaveyya, </span><br><p id=ja543:155.2><span class=root>Yathā idaṁ bhāsitaṁ brāhmaṇehi; </span><br><p id=ja543:155.3><span class=root>Nākhattiyo jātu labhetha rajjaṁ, </span><br><p id=ja543:155.4><span class=root>Nābrāhmaṇo mantapadāni sikkhe; </span><br><p id=ja543:155.5><span class=root>Nāññatra vessehi kasiṁ kareyya, </span><br><p id=ja543:155.6><span class=root>Suddo na mucce parapesanāya. </span><br><p id=ja543:156.1><span class=root>Yasmā ca etaṁ vacanaṁ abhūtaṁ, </span><br><p id=ja543:156.2><span class=root>Musāvime odariyā bhaṇanti; </span><br><p id=ja543:156.3><span class=root>Tadappapaññā abhisaddahanti, </span><br><p id=ja543:156.4><span class=root>Passanti taṁ paṇḍitā attanāva. </span><br><p id=ja543:157.1><span class=root>Khatyā hi vessānaṁ baliṁ haranti, </span><br><p id=ja543:157.2><span class=root>Ādāya satthāni caranti brāhmaṇā; </span><br><p id=ja543:157.3><span class=root>Taṁ tādisaṁ saṅkhubhitaṁ pabhinnaṁ, </span><br><p id=ja543:157.4><span class=root>Kasmā brahmā nujju karoti lokaṁ. </span><br><p id=ja543:158.1><span class=root>Sace hi so issaro sabbaloke, </span><br><p id=ja543:158.2><span class=root>Brahmā bahūbhūtapatī pajānaṁ; </span><br><p id=ja543:158.3><span class=root>Kiṁ sabbalokaṁ vidahī alakkhiṁ, </span><br><p id=ja543:158.4><span class=root>Kiṁ sabbalokaṁ na sukhiṁ akāsi. </span><br><p id=ja543:159.1><span class=root>Sace hi so issaro sabbaloke, </span><br><p id=ja543:159.2><span class=root>Brahmā bahūbhūtapatī pajānaṁ; </span><br><p id=ja543:159.3><span class=root>Māyā musāvajjamadena cāpi, </span><br><p id=ja543:159.4><span class=root>Lokaṁ adhammena kimatthamakāri. </span><br><p id=ja543:160.1><span class=root>Sace hi so issaro sabbaloke, </span><br><p id=ja543:160.2><span class=root>Brahmā bahūbhūtapatī pajānaṁ; </span><br><p id=ja543:160.3><span class=root>Adhammiko bhūtapatī ariṭṭha, </span><br><p id=ja543:160.4><span class=root>Dhamme sati yo vidahī adhammaṁ. </span><br><p id=ja543:161.1><span class=root>Kīṭā paṭaṅgā uragā ca bhekā, </span><br><p id=ja543:161.2><span class=root>Hantvā kimī sujjhati makkhikā ca; </span><br><p id=ja543:161.3><span class=root>Etepi dhammā anariyarūpā, </span><br><p id=ja543:161.4><span class=root>Kambojakānaṁ vitathā bahūnaṁ. </span><br><p id=ja543:162.1><span class=root>Sace hi so sujjhati yo hanāti, </span><br><p id=ja543:162.2><span class=root>Hatopi so saggamupeti ṭhānaṁ; </span><br><p id=ja543:162.3><span class=root>Bhovādi bhovādina mārayeyyuṁ, </span><br><p id=ja543:162.4><span class=root>Ye cāpi tesaṁ abhisaddaheyyuṁ. </span><br><p id=ja543:163.1><span class=root>Neva migā na pasū nopi gāvo, </span><br><p id=ja543:163.2><span class=root>Āyācanti attavadhāya keci; </span><br><p id=ja543:163.3><span class=root>Vipphandamāne idha jīvikatthā, </span><br><p id=ja543:163.4><span class=root>Yaññesu pāṇe pasumārabhanti. </span><br><p id=ja543:164.1><span class=root>Yūpussane pasubandhe ca bālā, </span><br><p id=ja543:164.2><span class=root>Cittehi vaṇṇehi mukhaṁ nayanti; </span><br><p id=ja543:164.3><span class=root>Ayaṁ te yūpo kāmaduho parattha, </span><br><p id=ja543:164.4><span class=root>Bhavissati sassato samparāye. </span><br><p id=ja543:165.1><span class=root>Sace ca yūpe maṇisaṅkhamuttaṁ, </span><br><p id=ja543:165.2><span class=root>Dhaññaṁ dhanaṁ rajataṁ jātarūpaṁ; </span><br><p id=ja543:165.3><span class=root>Sukkhesu kaṭṭhesu navesu cāpi, </span><br><p id=ja543:165.4><span class=root>Sace duhe tidive sabbakāme; </span><br><p id=ja543:165.5><span class=root>Tevijjasaṅghāva puthū yajeyyuṁ, </span><br><p id=ja543:165.6><span class=root>Abrāhmaṇaṁ kañci na yājayeyyuṁ. </span><br><p id=ja543:166.1><span class=root>Kuto ca yūpe maṇisaṅkhamuttaṁ, </span><br><p id=ja543:166.2><span class=root>Dhaññaṁ dhanaṁ rajataṁ jātarūpaṁ; </span><br><p id=ja543:166.3><span class=root>Sukkhesu kaṭṭhesu navesu cāpi, </span><br><p id=ja543:166.4><span class=root>Kuto duhe tidive sabbakāme. </span><br><p id=ja543:167.1><span class=root>Saṭhā ca luddā ca paluddhabālā, </span><br><p id=ja543:167.2><span class=root>Cittehi vaṇṇehi mukhaṁ nayanti; </span><br><p id=ja543:167.3><span class=root>Ādāya aggiṁ mama dehi vittaṁ, </span><br><p id=ja543:167.4><span class=root>Tato sukhī hohisi sabbakāme. </span><br><p id=ja543:168.1><span class=root>Tamaggihuttaṁ saraṇaṁ pavissa, </span><br><p id=ja543:168.2><span class=root>Cittehi vaṇṇehi mukhaṁ nayanti; </span><br><p id=ja543:168.3><span class=root>Oropayitvā kesamassuṁ nakhañca, </span><br><p id=ja543:168.4><span class=root>Vedehi vittaṁ atigāḷhayanti. </span><br><p id=ja543:169.1><span class=root>Kākā ulūkaṁva raho labhitvā, </span><br><p id=ja543:169.2><span class=root>Ekaṁ samānaṁ bahukā samecca; </span><br><p id=ja543:169.3><span class=root>Annāni bhutvā kuhakā kuhitvā, </span><br><p id=ja543:169.4><span class=root>Muṇḍaṁ karitvā yaññapathossajanti. </span><br><p id=ja543:170.1><span class=root>Evañhi so vañcito brāhmaṇehi, </span><br><p id=ja543:170.2><span class=root>Eko samāno bahukā samecca; </span><br><p id=ja543:170.3><span class=root>Te yogayogena vilumpamānā, </span><br><p id=ja543:170.4><span class=root>Diṭṭhaṁ adiṭṭhena dhanaṁ haranti. </span><br><p id=ja543:171.1><span class=root>Akāsiyā rājūhivānusiṭṭhā, </span><br><p id=ja543:171.2><span class=root>Tadassa ādāya dhanaṁ haranti; </span><br><p id=ja543:171.3><span class=root>Te tādisā corasamā asantā, </span><br><p id=ja543:171.4><span class=root>Vajjhā na haññanti ariṭṭha loke. </span><br><p id=ja543:172.1><span class=root>Indassa bāhārasi dakkhiṇāti, </span><br><p id=ja543:172.2><span class=root>Yaññesu chindanti palāsayaṭṭhiṁ; </span><br><p id=ja543:172.3><span class=root>Tañcepi saccaṁ maghavā chinnabāhu, </span><br><p id=ja543:172.4><span class=root>Kenassa indo asure jināti. </span><br><p id=ja543:173.1><span class=root>Tañceva tucchaṁ maghavā samaṅgī, </span><br><p id=ja543:173.2><span class=root>Hantā avajjho paramo sa devo; </span><br><p id=ja543:173.3><span class=root>Mantā ime brāhmaṇā tuccharūpā, </span><br><p id=ja543:173.4><span class=root>Sandiṭṭhikā vañcanā esa loke. </span><br><p id=ja543:174.1><span class=root>Mālāgiri himavā yo ca gijjho, </span><br><p id=ja543:174.2><span class=root>Sudassano nisabho kuveru; </span><br><p id=ja543:174.3><span class=root>Ete ca aññe ca nagā mahantā, </span><br><p id=ja543:174.4><span class=root>Cityā katā yaññakarehi māhu. </span><br><p id=ja543:175.1><span class=root>Yathāpakārāni hi iṭṭhakāni, </span><br><p id=ja543:175.2><span class=root>Cityā katā yaññakarehi māhu; </span><br><p id=ja543:175.3><span class=root>Na pabbatā honti tathāpakārā, </span><br><p id=ja543:175.4><span class=root>Aññā disā acalā tiṭṭhaselā. </span><br><p id=ja543:176.1><span class=root>Na iṭṭhakā honti silā cirena, </span><br><p id=ja543:176.2><span class=root>Na tattha sañjāyati ayo na lohaṁ; </span><br><p id=ja543:176.3><span class=root>Yaññañca etaṁ parivaṇṇayantā, </span><br><p id=ja543:176.4><span class=root>Cityā katā yaññakarehi māhu. </span><br><p id=ja543:177.1><span class=root>Ajjhāyakaṁ mantaguṇūpapannaṁ, </span><br><p id=ja543:177.2><span class=root>Tapassinaṁ yācayogotidhāhu; </span><br><p id=ja543:177.3><span class=root>Tīre samuddassudakaṁ sajantaṁ, </span><br><p id=ja543:177.4><span class=root>Taṁ sāgarojjhohari tenapeyyo. </span><br><p id=ja543:178.1><span class=root>Parosahassampi samantavede, </span><br><p id=ja543:178.2><span class=root>Mantūpapanne nadiyo vahanti; </span><br><p id=ja543:178.3><span class=root>Na tena byāpannarasūdakā na, </span><br><p id=ja543:178.4><span class=root>Kasmā samuddo atulo apeyyo. </span><br><p id=ja543:179.1><span class=root>Ye keci kūpā idha jīvaloke, </span><br><p id=ja543:179.2><span class=root>Loṇūdakā kūpakhaṇehi khātā; </span><br><p id=ja543:179.3><span class=root>Na brāhmaṇajjhoharaṇena tesu, </span><br><p id=ja543:179.4><span class=root>Āpo apeyyo dvirasaññu māhu. </span><br><p id=ja543:180.1><span class=root>Pure puratthā kā kassa bhariyā, </span><br><p id=ja543:180.2><span class=root>Mano manussaṁ ajanesi pubbe; </span><br><p id=ja543:180.3><span class=root>Tenāpi dhammena na koci hīno, </span><br><p id=ja543:180.4><span class=root>Evampi vosaggavibhaṅgamāhu. </span><br><p id=ja543:181.1><span class=root>Caṇḍālaputtopi adhicca vede, </span><br><p id=ja543:181.2><span class=root>Bhāseyya mante kusalo matīmā; </span><br><p id=ja543:181.3><span class=root>Na tassa muddhāpi phaleyya sattadhā, </span><br><p id=ja543:181.4><span class=root>Mantā ime attavadhāya katā. </span><br><p id=ja543:182.1><span class=root>Vācākatā giddhikatā gahītā, </span><br><p id=ja543:182.2><span class=root>Dummocayā kabyapathānupannā; </span><br><p id=ja543:182.3><span class=root>Bālāna cittaṁ visame niviṭṭhaṁ, </span><br><p id=ja543:182.4><span class=root>Tadappapaññā abhisaddahanti. </span><br><p id=ja543:183.1><span class=root>Sīhassa byagghassa ca dīpino ca, </span><br><p id=ja543:183.2><span class=root>Na vijjatī porisiyaṁ balena; </span><br><p id=ja543:183.3><span class=root>Manussabhāvo ca gavaṁva pekkho, </span><br><p id=ja543:183.4><span class=root>Jātī hi tesaṁ asamā samānā. </span><br><p id=ja543:184.1><span class=root>Sace ca rājā pathaviṁ vijitvā, </span><br><p id=ja543:184.2><span class=root>Sajīvavā assavapārisajjo; </span><br><p id=ja543:184.3><span class=root>Sayameva so sattusaṅghaṁ vijeyya, </span><br><p id=ja543:184.4><span class=root>Tassappajā niccasukhī bhaveyya. </span><br><p id=ja543:185.1><span class=root>Khattiyamantā ca tayo ca vedā, </span><br><p id=ja543:185.2><span class=root>Atthena ete samakā bhavanti; </span><br><p id=ja543:185.3><span class=root>Tesañca atthaṁ avinicchinitvā, </span><br><p id=ja543:185.4><span class=root>Na bujjhatī oghapathaṁva channaṁ. </span><br><p id=ja543:186.1><span class=root>Khattiyamantā ca tayo ca vedā, </span><br><p id=ja543:186.2><span class=root>Atthena ete samakā bhavanti; </span><br><p id=ja543:186.3><span class=root>Lābho alābho ayaso yaso ca, </span><br><p id=ja543:186.4><span class=root>Sabbeva tesaṁ catunnañca dhammā. </span><br><p id=ja543:187.1><span class=root>Yathāpi ibbhā dhanadhaññahetu, </span><br><p id=ja543:187.2><span class=root>Kammāni karonti puthū pathabyā; </span><br><p id=ja543:187.3><span class=root>Tevijjasaṅghā ca tatheva ajja, </span><br><p id=ja543:187.4><span class=root>Kammāni karonti puthū pathabyā. </span><br><p id=ja543:188.1><span class=root>Ibbhehi ye te samakā bhavanti, </span><br><p id=ja543:188.2><span class=root>Niccussukā kāmaguṇesu yuttā; </span><br><p id=ja543:188.3><span class=root>Kammāni karonti puthū pathabyā, </span><br><p id=ja543:188.4><span class=root>Tadappapaññā dvirasaññurā te”. </span><br><p id=ja543:189.1><span class=root>(…) </span><br><p id=ja543:190.1><span class=root>“Kassa bherī mudiṅgā ca, </span><br><p id=ja543:190.2><span class=root>saṅkhāpaṇavadindimā; </span><br><p id=ja543:190.3><span class=root>Purato paṭipannāni, </span><br><p id=ja543:190.4><span class=root>hāsayantā rathesabhaṁ. </span><br><p id=ja543:191.1><span class=root>Kassa kañcanapaṭṭena, </span><br><p id=ja543:191.2><span class=root>puthunā vijjuvaṇṇinā; </span><br><p id=ja543:191.3><span class=root>Yuvā kalāpasannaddho, </span><br><p id=ja543:191.4><span class=root>ko eti siriyā jalaṁ. </span><br><p id=ja543:192.1><span class=root>Ukkāmukhapahaṭṭhaṁva, </span><br><p id=ja543:192.2><span class=root>khadiraṅgārasannibhaṁ; </span><br><p id=ja543:192.3><span class=root>Mukhañca rucirā bhāti, </span><br><p id=ja543:192.4><span class=root>ko eti siriyā jalaṁ. </span><br><p id=ja543:193.1><span class=root>Kassa jambonadaṁ chattaṁ, </span><br><p id=ja543:193.2><span class=root>sasalākaṁ manoramaṁ; </span><br><p id=ja543:193.3><span class=root>Ādiccaraṁsāvaraṇaṁ, </span><br><p id=ja543:193.4><span class=root>ko eti siriyā jalaṁ. </span><br><p id=ja543:194.1><span class=root>Kassa aṅgaṁ pariggayha, </span><br><p id=ja543:194.2><span class=root>vālabījanimuttamaṁ; </span><br><p id=ja543:194.3><span class=root>Ubhato varapuññassa, </span><br><p id=ja543:194.4><span class=root>muddhani uparūpari. </span><br><p id=ja543:195.1><span class=root>Kassa pekhuṇahatthāni, </span><br><p id=ja543:195.2><span class=root>citrāni ca mudūni ca; </span><br><p id=ja543:195.3><span class=root>Kañcanamaṇidaṇḍāni, </span><br><p id=ja543:195.4><span class=root>caranti dubhato mukhaṁ. </span><br><p id=ja543:196.1><span class=root>Khadiraṅgāravaṇṇābhā, </span><br><p id=ja543:196.2><span class=root>ukkāmukhapahaṁsitā; </span><br><p id=ja543:196.3><span class=root>Kassete kuṇḍalā vaggū, </span><br><p id=ja543:196.4><span class=root>sobhanti dubhato mukhaṁ. </span><br><p id=ja543:197.1><span class=root>Kassa vātena chupitā, </span><br><p id=ja543:197.2><span class=root>niddhantā mudukāḷakā; </span><br><p id=ja543:197.3><span class=root>Sobhayanti nalāṭantaṁ, </span><br><p id=ja543:197.4><span class=root>nabhā vijjurivuggatā. </span><br><p id=ja543:198.1><span class=root>Kassa etāni akkhīni, </span><br><p id=ja543:198.2><span class=root>āyatāni puthūni ca; </span><br><p id=ja543:198.3><span class=root>Ko sobhati visālakkho, </span><br><p id=ja543:198.4><span class=root>kassetaṁ uṇṇajaṁ mukhaṁ. </span><br><p id=ja543:199.1><span class=root>Kassete lapanajātā, </span><br><p id=ja543:199.2><span class=root>suddhā saṅkhavarūpamā; </span><br><p id=ja543:199.3><span class=root>Bhāsamānassa sobhanti, </span><br><p id=ja543:199.4><span class=root>dantā kuppilasādisā. </span><br><p id=ja543:200.1><span class=root>Kassa lākhārasasamā, </span><br><p id=ja543:200.2><span class=root>hatthapādā sukhedhitā; </span><br><p id=ja543:200.3><span class=root>Ko so bimboṭṭhasampanno, </span><br><p id=ja543:200.4><span class=root>divā sūriyova bhāsati. </span><br><p id=ja543:201.1><span class=root>Himaccaye himavati, </span><br><p id=ja543:201.2><span class=root>mahāsālova pupphito; </span><br><p id=ja543:201.3><span class=root>Ko so odātapāvāro, </span><br><p id=ja543:201.4><span class=root>jayaṁ indova sobhati. </span><br><p id=ja543:202.1><span class=root>Suvaṇṇapīḷakākiṇṇaṁ, </span><br><p id=ja543:202.2><span class=root>maṇidaṇḍavicittakaṁ; </span><br><p id=ja543:202.3><span class=root>Ko so parisamogayha, </span><br><p id=ja543:202.4><span class=root>īsaṁ khaggaṁ pamuñcati. </span><br><p id=ja543:203.1><span class=root>Suvaṇṇavikatā cittā, </span><br><p id=ja543:203.2><span class=root>sukatā cittasibbanā; </span><br><p id=ja543:203.3><span class=root>Ko so omuñcate pādā, </span><br><p id=ja543:203.4><span class=root>namo katvā mahesino”. </span><br><p id=ja543:204.1><span class=root>“Dhataraṭṭhā hi te nāgā, </span><br><p id=ja543:204.2><span class=root>iddhimanto yasassino; </span><br><p id=ja543:204.3><span class=root>Samuddajāya uppannā, </span><br><p id=ja543:204.4><span class=root>nāgā ete mahiddhikā”ti. </span><br><p id=ja543:205.1><span class=root>Bhūridattajātakaṁ chaṭṭhaṁ. </span><br></main><footer class="container footer"><small><a href=/about/>Contact info</a></small></footer>