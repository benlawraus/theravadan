<!doctypehtml><html data-theme=dark lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><meta content=dark name=color-scheme><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli.html> Pali </a><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/pe.html> Peṭakopadesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/pe/pe0004.html>Previous</a><a href=/canon/en/pli/ms/sutta/kn/pe/pe0006.html>Next</a></div><p id=pe5:0.1><span class=root>Peṭakopadesa </span><br><p id=pe5:0.2><span class="root big-bold">5. Hāravibhaṅgapañcamabhūmi </span><br><p id=pe5:1.1><span class=root>Tattha katamo hāravibhaṅgo? </span><br><p id=pe5:1.2><span class=root>Yattha soḷasa hārā akkharaso bhedaṁ gacchanti. </span><br><p id=pe5:1.3><span class=root>Tattha ādimhi desanāhāro. </span><br><p id=pe5:1.4><span class=root>Tattha ayaṁ gāthā kusalā vā akusalā vā saccāni vā saccekadeso vā. </span><br><p id=pe5:1.5><span class=root>Kiṁ desitanti? </span><br><p id=pe5:1.6><span class=root>Sutte vīmaṁsā desanāhāro. </span><br><p id=pe5:1.7><span class=root>Yathā ariyasaccāni nikkhepo cattāri saccāni sādhāraṇāni asādhāraṇāni ca. </span><br><p id=pe5:1.8><span class=root>Yāni ca aṭṭhārasa padāni dukkhato satta padāni saṅkhepena kāyikena cetasikena dukkhena, appiyasampayogena piyavippayogena ca tīhi ca saṅkhatāhi. </span><br><p id=pe5:1.9><span class=root>Tattha tīṇi saṅkhatalakkhaṇāni tisso dukkhatā uppādo saṅkhatalakkhaṇaṁ, saṅkhāradukkhatāya dukkhatā ca saṅkhatalakkhaṇaṁ, vipariṇāmadukkhatāya dukkhatāti aññathattaṁ ca saṅkhatalakkhaṇaṁ, dukkhadukkhatāya ca dukkhatā, imesaṁ tiṇṇaṁ saṅkhatalakkhaṇānaṁ tīsu vedanābhūmīsu adukkhamasukhā vedanā uppādo saṅkhatalakkhaṇaṁ, saṅkhāradukkhatāya ca dukkhatā tayo saṅkhatalakkhaṇaṁ, sukhā vedanāya ca vipariṇāmadukkhatāya ca dukkhatāti aññathattaṁ saṅkhatalakkhaṇaṁ, dukkhāvedanā dukkhadukkhatā ca dukkhatā imamhi imesu navapadesu paṭhamakesu sattasu padesu soḷasasu padesu dukkhā pariyesitabbā, ekādasa dukkhatāya ca lakkhaṇaṁ niddese niddiṭṭhaṁ. </span><br><p id=pe5:1.10><span class=root>Pātubhāvalakkhaṇā jātiyā ca pātubhāvacutilakkhaṇo cutoti vitthārena pannarasapadāni kattabbāni, evaṁ sādhāraṇāni asādhāraṇāni ca sattasu dasasu padesu paññāsa tividhe ca sāsanappaṭṭhāne aṭṭhārasavidhesu ca suttādhiṭṭhānesu dasavidhesu ca suttavidheyyesu soḷasavidhesu ca hāresu ekavīsatividhāya ca pavicayavīmaṁsāyāti idaṁ desitaṁ. </span><br><p id=pe5:1.11><span class=root>Yathābhūtañca desitanti, ayaṁ vuccati desanāhāro. </span><br><p id=pe5:2.1><span class=root>Tattha katamo vicayo hāro? </span><br><p id=pe5:3.1><span class=root>“Padaṁ pañhā ca pucchā ca, </span><br><p id=pe5:3.2><span class=root>kiṁ pubbaṁ kiñca pacchimaṁ; </span><br><p id=pe5:3.3><span class=root>Anugīti sā ca vicayo, </span><br><p id=pe5:3.4><span class=root>hāro vicayoti niddiṭṭho”. </span><br><p id=pe5:4.1><span class=root>Padanti paṭhamaṁ padaṁ. </span><br><p id=pe5:4.2><span class=root>Tassa ko attho? </span><br><p id=pe5:4.3><span class=root>Yaṁ bhagavā puṭṭho āyasmatā ajitena taṁ gahetabbaṁ, katipadāni puṭṭhāni yathā kiṁ kenassu nivuto lokoti gāthā, imāni katipadāni cattāri iti visajjanāya pucchā. </span><br><p id=pe5:4.4><span class=root>Yattakehi padehi bhagavatā visajjitāni padāni iti pucchāya ca yā padānaṁ saṅkāsanā, idaṁ vuccati padanti. </span><br><p id=pe5:5.1><span class=root>Pañhāti imāni cattāri padāni. </span><br><p id=pe5:5.2><span class=root>Kati pañhā? </span><br><p id=pe5:5.3><span class=root>Eko vā dve vā taduttari vā imāni cattāri padāni eko pañho, atthānuparivatti byañjanaṁ hoti, sambahulānipi padāni ekamevatthaṁ pucchati. </span><br><p id=pe5:5.4><span class=root>Imāni cattāri padāni anuparivattīni taṁ byañjanena eko pañhova hoti. </span><br><p id=pe5:5.5><span class=root>Kenassu nivuto lokoti lokaṁ sandhāya pucchati, kenassu nappakāsati kissābhilepanaṁ brūsīti taṁyeva pucchati. </span><br><p id=pe5:5.6><span class=root>Kiṁsu tassa mahabbhayanti taṁyeva pucchati. </span><br><p id=pe5:5.7><span class=root>Evaṁ atthānuparivatti byañjanaṁ eko pañho hoti, so pañho catubbidho ekaṁsabyākaraṇīyo vibhajjabyākaraṇīyo paṭipucchābyākaraṇīyo ṭhapaniyoti. </span><br><p id=pe5:5.8><span class=root>Tattha cakkhu aniccanti ekaṁsabyākaraṇīyo, yaṁ aniccaṁ taṁ dukkhanti vibhajjabyākaraṇīyo, siyā aniccaṁ na cakkhu, yānipi āyatanāni ca na cakkhu, tānipi aniccanti na cakkhuyeva, ayaṁ vibhajjabyākaraṇīyo, yaṁ cakkhu taṁ cakkhundriyaṁ neti paṭipucchābyākaraṇīyo, taṁ cakkhu tathāgatoti ṭhapaniyo. </span><br><p id=pe5:5.9><span class=root>Aññatra cakkhunāti ṭhapaniyo pañho. </span><br><p id=pe5:5.10><span class=root>Idaṁ pañhaṁ bhagavā kiṁ pucchito, lokassa saṅkileso pucchito. </span><br><p id=pe5:5.11><span class=root>Kiṅkāraṇaṁ? </span><br><p id=pe5:5.12><span class=root>Tividho hi saṅkileso taṇhāsaṅkileso ca diṭṭhisaṅkileso ca duccaritasaṅkileso ca. </span><br><p id=pe5:5.13><span class=root>Tattha avijjāya nivutoti avijjaṁ dasseti, jappāti taṇhaṁ dasseti, mahabbhayanti akusalassa kammassa vipākaṁ dasseti, sotaṁ nāma sukhavedanīyassa kammassa dukkhavedanīyo vipāko bhavissatīti netaṁ ṭhānaṁ vijjatīti bhagavā visajjeti, catūhi yo padehi avijjāya nivuto lokoti …pe… </span><br><p id=pe5:5.14><span class=root>evaṁ vuccati. </span><br><p id=pe5:6.1><span class=root>Taduttari paṭipucchati, savanti sabbadhi sotāti gāthā, cattāri padāni pucchati taṁ bhagavā dvīhi padehi visajjeti. </span><br><p id=pe5:7.1><span class=root>“Yāni sotāni lokasmiṁ, </span><br><p id=pe5:7.2><span class=root>sati tesaṁ nivāraṇaṁ; </span><br><p id=pe5:7.3><span class=root>Sotānaṁ saṁvaraṁ brūmi, </span><br><p id=pe5:7.4><span class=root>paññāyete pidhīyare”. </span><br><p id=pe5:8.1><span class=root>Imāni cattāri padāni dvīhi padehi visajjeti. </span><br><p id=pe5:8.2><span class=root>Idaṁ padanti pucchito, tassa saṅkiliṭṭhassa lokassa vodānaṁ pucchito, sotāni cha taṇhākāyā bahulādhivacanena niddiṭṭhā bhavanti sabbehi āyatanehi. </span><br><p id=pe5:8.3><span class=root>Tāni sotāni kena nivāriyantīti pariyuṭṭhānapahānaṁ pucchati, kena sotā pidhīyareti anusayasamugghātaṁ pucchati. </span><br><p id=pe5:8.4><span class=root>Tattha bhagavā chasu dvāresu satiyā deseti, yo hi sampajāno viharati satidovārikena ca tassa indriyāni guttāni sambhavanti. </span><br><p id=pe5:8.5><span class=root>Tattha guttesu indriyesu yā yā vipassanā, sā sā tesaṁ tesaṁ sotānaṁ tassā ca avijjāya yo loko nivuto accantapahānāya saṁvattati. </span><br><p id=pe5:8.6><span class=root>Evaṁ sotāni pihitānipi bhavanti tato uttari pucchati. </span><br><p id=pe5:9.1><span class=root>Paññā ca sati ca nāmarūpassa kho tassa bhagavantaṁ puṭṭhumāgamma katthetaṁ upasammati imāni cattāri padāni bhagavā ekena padena visajjeti. </span><br><p id=pe5:10.1><span class=root>“Yametaṁ pañhaṁ apucchi, </span><br><p id=pe5:10.2><span class=root>Ajita taṁ vadāmi te; </span><br><p id=pe5:10.3><span class=root>…pe… </span><br><p id=pe5:10.4><span class=root>Viññāṇassa nirodhena, </span><br><p id=pe5:10.5><span class=root>Etthetaṁ upasammati”. </span><br><p id=pe5:11.1><span class=root>Iminā pañhena kiṁ pucchati? </span><br><p id=pe5:11.2><span class=root>Anupādisesanibbānadhātuṁ pucchati, taṁ bhagavā anupādisesāya nibbānadhātuyā visajjeti. </span><br><p id=pe5:11.3><span class=root>Tattha paṭhamena pañhena saṅkilesaṁ pucchati. </span><br><p id=pe5:11.4><span class=root>Dutiyena pañhena vodānaṁ pucchati. </span><br><p id=pe5:11.5><span class=root>Tatiyena pañhena sopādisesanibbānadhātuṁ pucchati. </span><br><p id=pe5:11.6><span class=root>Catutthena pañhena anupādisesanibbānadhātuṁ paṭipucchati tato uttari paṭipucchati. </span><br><p id=pe5:12.1><span class=root>“Ye ca saṅkhātadhammāse, </span><br><p id=pe5:12.2><span class=root>ye ca sekhā puthū idha; </span><br><p id=pe5:12.3><span class=root>Tesaṁ me nipako iriyaṁ, </span><br><p id=pe5:12.4><span class=root>puṭṭho pabrūhi mārisa”. </span><br><p id=pe5:13.1><span class=root>Imāni cattāri padāni pucchati. </span><br><p id=pe5:13.2><span class=root>Kati ca pana te pañhe saṅkhātadhammā ca arahantā sekkhā ca? </span><br><p id=pe5:13.3><span class=root>Kiṁ pubbaṁ kiñca pacchimanti ayamattho. </span><br><p id=pe5:13.4><span class=root>Tattha kataraṁ paṭhamaṁ pucchati, kataraṁ pacchā? </span><br><p id=pe5:13.5><span class=root>Arahantaṁ paṭhamaṁ pucchati. </span><br><p id=pe5:13.6><span class=root>Sekkhadhamme tattha kena padena saṅkhātadhammāti arahanto gahitā, puthūti sekkhā gahitā. </span><br><p id=pe5:13.7><span class=root>Tesaṁ me nipakoti sādhāraṇaṁ padaṁ bhagavantaṁ pucchati. </span><br><p id=pe5:13.8><span class=root>Tassa sādhāraṇāni ca asādhāraṇāni ca pañhesu pucchitabbāni. </span><br><p id=pe5:13.9><span class=root>Taṁ bhagavā visajjeti. </span><br><p id=pe5:13.10><span class=root>Na tathā puṭṭhaṁ, paṭhamaṁ puṭṭhaṁ, taṁ pucchā visajjeti. </span><br><p id=pe5:13.11><span class=root>Yaṁ pacchā pucchitaṁ paṭhamaṁ visajjeti. </span><br><p id=pe5:13.12><span class=root>Kiñca idaṁ pucchitaṁ visuddhānaṁ visujjhantānañca kā iriyāti idaṁ pucchi, taṁ kāmesu nābhigijjheyya. </span><br><p id=pe5:13.13><span class=root>Manasānāvilo siyāti pariyuṭṭhānāni vitakkena ca bhagavā nivāreti, dve pana vitakkaanāvilatāya pariyuṭṭhānaṁ, yathā nīvaraṇesu niddiṭṭhaṁ. </span><br><p id=pe5:13.14><span class=root>Kusalā sabbadhammesūti arahantaṁ visajjeti. </span><br><p id=pe5:14.1><span class=root>Kenassu tarati oghanti gāthā, imāni cattāri padāni. </span><br><p id=pe5:14.2><span class=root>Cattāroyeva pañhā. </span><br><p id=pe5:14.3><span class=root>Kiṅkāraṇaṁ, na hi ettha atthānuparivatti byañjanaṁ yathā paṭhamaṁ ajitapañhesu, tassa na ekaṁsena bahūni visajjanāni, bahukā pañhā, ekova na cāpi, sabbe pucchati, pubbe visajjito, yathā catuttho ajitapañhe, yaṁ ettha yathābhūtaṁ pariyesanāpadabandhena visajjanāyo evaṁ yathābhūtaṁ pariyesati. </span><br><p id=pe5:14.4><span class=root>Yo puna ettha yaṁ evaṁ pucchati tattha ayamākāro pucchanāyaṁ antojaṭā bahijaṭāti gāthā pucchitavisajjanāya maggitabbā. </span><br><p id=pe5:14.5><span class=root>Kathaṁ visajjitāti bhagavāti visajjeti? </span><br><p id=pe5:14.6><span class=root>Sīle patiṭṭhāya naro sapaññoti gāthā. </span><br><p id=pe5:14.7><span class=root>Tattha cittabhāvanāya samathā, paññābhāvanāya vipassanā. </span><br><p id=pe5:14.8><span class=root>Tattha evaṁ anumīyati, ye dhammā samathena ca vipassanāya ca pahīyanti, te ime antojaṭā bahijaṭā. </span><br><p id=pe5:14.9><span class=root>Tattha visajjanaṁ samathena rāgo pahīyati, vipassanāya avijjā. </span><br><p id=pe5:14.10><span class=root>Ajjhattavatthuko rāgo antojaṭā, bāhiravatthuko rāgo bahijaṭā. </span><br><p id=pe5:14.11><span class=root>Ajjhattavatthukā sakkāyadiṭṭhi, ayaṁ antojaṭā. </span><br><p id=pe5:14.12><span class=root>Ekasaṭṭhi diṭṭhigatāni ca bāhiravatthukāni bahijaṭā, yā hi ajjhattavatthukā yā diṭṭhibhāgiyena bhavissati, ayaṁ jaṭā. </span><br><p id=pe5:14.13><span class=root>Tathā saṅkhittena yā kāci ajjhattavatthukā taṇhā ca diṭṭhi ca, ayaṁ antojaṭā. </span><br><p id=pe5:14.14><span class=root>Yā kāci bāhiravatthukā taṇhā ca diṭṭhi ca, ayaṁ bahijaṭā. </span><br><p id=pe5:15.1><span class=root>Yathā devatā bhagavantaṁ pucchati “catucakkaṁ navadvāran”ti gāthā. </span><br><p id=pe5:15.2><span class=root>Tattha bhagavā visajjeti “chetvā naddhiṁ varattaṁ cā”ti gāthā, idaṁ bhagavā dukkhanirodhagāminiṁ paṭipadaṁ visajjeti. </span><br><p id=pe5:15.3><span class=root>Imāya visajjanāya bhagavā anumīyati kilese ettha purimāya gāthāya niddisitabbena. </span><br><p id=pe5:15.4><span class=root>Taṁ hi catucakkanti cattāro vā hatthapādā. </span><br><p id=pe5:15.5><span class=root>Navadvāranti nava vaṇamukhāni. </span><br><p id=pe5:15.6><span class=root>Yathā catucakkanti cattāro upādānā, upādānappaccayā bhavo, upādānanirodhā bhavanirodho. </span><br><p id=pe5:15.7><span class=root>Navadvāranti nava mānavidhā, mānajātikāya hi dukkhaṁ seyyenamhi paraso tīṇi tikāni puṇṇaṁ. </span><br><p id=pe5:15.8><span class=root>Tikena saṁyuttaṁ hi pañcakāmaguṇiko rāgo. </span><br><p id=pe5:15.9><span class=root>Tattha naddhīti taṇhā visajjīyati. </span><br><p id=pe5:15.10><span class=root>Varattanti mānaṁ visajjeti, icchā lobho ca pāpakoti pañcakāmaguṇiko rāgo. </span><br><p id=pe5:15.11><span class=root>Tattha visamalobho pāpakoti niddisiyati samūlataṇhanti. </span><br><p id=pe5:15.12><span class=root>Aññāṇamūlakā taṇhāti aññāṇamūlakā taṇhā, taṇhāya ca diṭṭhiyā ca pahānaṁ. </span><br><p id=pe5:15.13><span class=root>Ye ca puna aññepi keci catucakkayogena teneva kāraṇena ca yujjanti, saṁsāragāmino dhammā sabbe niddisitabbā. </span><br><p id=pe5:15.14><span class=root>Tatthāyaṁ gāthā visajjanā pucchāya ca visajjanāya sameti. </span><br><p id=pe5:15.15><span class=root>Yaṁ yadi sandena atha saha byākaraṇena anugītiyaṁ ca so vicayoti bhagavā yattakāni padāni nikkhipati, tattakehi anugāyati. </span><br><p id=pe5:16.1><span class=root>Aṭṭhahi, bhikkhave, aṅgehi samannāgato bhikkhu dūteyyaṁ gantumarahati. </span><br><p id=pe5:16.2><span class=root>Imāni aṭṭha padāni nikkhittāni. </span><br><p id=pe5:16.3><span class=root>Chahi padehi bhagavā anugāyati. </span><br><p id=pe5:17.1><span class=root>“Yo ve na byathati patvā, </span><br><p id=pe5:17.2><span class=root>parisaṁ uggavādiniṁ; </span><br><p id=pe5:17.3><span class=root>Na ca hāpeti vacanaṁ, </span><br><p id=pe5:17.4><span class=root>na ca chādeti sāsanaṁ. </span><br><p id=pe5:18.1><span class=root>Asandiddhiṁ ca bhaṇati, </span><br><p id=pe5:18.2><span class=root>Pucchito na ca kuppati; </span><br><p id=pe5:18.3><span class=root>Sa ve tādisako bhikkhu, </span><br><p id=pe5:18.4><span class=root>Dūteyyaṁ gantumarahatī”ti. </span><br><p id=pe5:19.1><span class=root>Tattha pana bhagavā yattakāni padāni nikkhipati, tattakehi anugāyati. </span><br><p id=pe5:19.2><span class=root>Sattahi, bhikkhave, aṅgehi samannāgato kalyāṇamitto piyo garubhāvanīyoti vitthārena, idaṁ bhagavā sattahi padehi anugāyati. </span><br><p id=pe5:19.3><span class=root>Iti bahussutavā anugāyati, appatarakathaṁ padaṁ vā nikkhepo, bahussutavā nava padāni nikkhepo, appatarikā anugītiyā bahutarikā anugāyati. </span><br><p id=pe5:19.4><span class=root>Ayaṁ vuccati te anugīti ca vicayo, ayaṁ vicayo nāma hāro. </span><br><p id=pe5:20.1><span class=root>Tattha katamo yuttihāro? </span><br><p id=pe5:21.1><span class=root>“Sabbesaṁ hārānaṁ, </span><br><p id=pe5:21.2><span class=root>Yā bhūmī yo ca gocaro tesaṁ; </span><br><p id=pe5:21.3><span class=root>Yuttāyutti parikkhā, </span><br><p id=pe5:21.4><span class=root>Hāro yuttīti niddiṭṭho”. </span><br><p id=pe5:22.1><span class=root>Hārānaṁ soḷasannaṁ yathā desanā yathā vicayo yo ca niddisiyati, ayaṁ niddeso. </span><br><p id=pe5:22.2><span class=root>Ayaṁ pucchā suttesu na yujjatīti yā tattha vīmaṁsā, ayaṁ yutti. </span><br><p id=pe5:23.1><span class=root>Yathā hi sahetū sappaccayā sattā saṅkilissanti, atthi hetu atthi paccayo sattānaṁ saṅkilesāya, sahetū sappaccayā sattā visujjhanti, atthi hetu atthi paccayo sattānaṁ visuddhiyā. </span><br><p id=pe5:23.2><span class=root>Sīlavatā, ānanda, puggalena na veyyākaraṇiyā kinti me vippaṭisāro uppādeyya …pe… abyākaraṇaṁ kattabbaṁ, ayaṁ visuddhiyā maggo. </span><br><p id=pe5:23.3><span class=root>Tassa hetu ko paccayo, sīlakkhandhassa cattāri cattāri hetu ca paccayo ca. </span><br><p id=pe5:23.4><span class=root>Sappurisasaṁsevo yo ca patirūpadesavāso ca, ayaṁ upādāpaccayatā sappaccayo. </span><br><p id=pe5:23.5><span class=root>Yaṁ porāṇakammaṁ assa vipāko paccayo, tāya paccayāya attasammāpaṇidhi, ayaṁ hetu. </span><br><p id=pe5:23.6><span class=root>Iti sīlakkhandho sahetu sappaccayoti idaṁ lokikaṁ sīlaṁ. </span><br><p id=pe5:24.1><span class=root>Yaṁ pana lokuttaraṁ sīlaṁ, tassa tīṇi indriyāni paccayo—</span><br><p id=pe5:24.2><span class=root>saddhindriyaṁ vīriyindriyaṁ samādhindriyaṁ—</span><br><p id=pe5:24.3><span class=root>ayaṁ paccayo. </span><br><p id=pe5:24.4><span class=root>Satindriyañca paññindriyañca hetu. </span><br><p id=pe5:24.5><span class=root>Paññāya nibbedhagāminiyā, yaṁ sīlaṁ jāyati. </span><br><p id=pe5:24.6><span class=root>Sotāpannassa ca sīlaṁ tenāyaṁ hetu ayaṁ paccayo. </span><br><p id=pe5:24.7><span class=root>Yaṁ puna samādhino passaddhi ca pīti ca pāmojjaṁ paccayo. </span><br><p id=pe5:24.8><span class=root>Yaṁ sukhaṁ hetu tena samādhikkhandho sahetu sappaccayo. </span><br><p id=pe5:24.9><span class=root>Yaṁ samāhito yathābhūtaṁ pajānāti, ayaṁ paññā. </span><br><p id=pe5:24.10><span class=root>Tassa paratoghoso ajjhattaṁ ca yoniso manasikāro hetu ca paccayo ca, iti ime tayo khandhā sahetū sappaccayā evaṁ satta paññā. </span><br><p id=pe5:24.11><span class=root>Sattabyākaraṇīsu ca suttesu na yujjati. </span><br><p id=pe5:24.12><span class=root>Ayaṁ yuttihāro. </span><br><p id=pe5:24.13><span class=root>So catūsu mahāpadesesu daṭṭhabbo. </span><br><p id=pe5:25.1><span class=root>Tattha katamaṁ padaṭṭhānaṁ? </span><br><p id=pe5:26.1><span class=root>“Dhammaṁ deseti jino, </span><br><p id=pe5:26.2><span class=root>Tassa ca dhammassa yaṁ padaṭṭhānaṁ; </span><br><p id=pe5:26.3><span class=root>Iti yāva sabbadhammā, </span><br><p id=pe5:26.4><span class=root>Eso hāro padaṭṭhāno”. </span><br><p id=pe5:27.1><span class=root>Tattha pañca kāmaguṇā kāmarāgassa padaṭṭhānaṁ. </span><br><p id=pe5:27.2><span class=root>Yesaṁ kesañci kāmarāgo uppajjati uppanno vā uppajjissati vā, etesu yepi pañcasu rūpesu āyatanesu nāññatra etehi kāmarāgassa padaṭṭhānanti. </span><br><p id=pe5:27.3><span class=root>Vuccate, tena pañca kāmaguṇā kāmarāgassa padaṭṭhānaṁ. </span><br><p id=pe5:27.4><span class=root>Pañcindriyāni rūparāgassa padaṭṭhānaṁ. </span><br><p id=pe5:27.5><span class=root>Manindriyaṁ bhavarāgassa padaṭṭhānaṁ. </span><br><p id=pe5:27.6><span class=root>Pañcakkhandhā sakkāyadiṭṭhiyā padaṭṭhānaṁ. </span><br><p id=pe5:27.7><span class=root>Ekasaṭṭhi diṭṭhigatāni diṭṭhirāgassa padaṭṭhānaṁ. </span><br><p id=pe5:27.8><span class=root>Kāmadhātu kāmarāgassa padaṭṭhānaṁ. </span><br><p id=pe5:27.9><span class=root>Arūpadhātu arūparāgassa padaṭṭhānaṁ. </span><br><p id=pe5:27.10><span class=root>Sukhasaññā kāmarāgassa padaṭṭhānaṁ. </span><br><p id=pe5:27.11><span class=root>Byāpādasaññā byāpādassa padaṭṭhānaṁ. </span><br><p id=pe5:27.12><span class=root>Asampajaññatā sammohassa padaṭṭhānaṁ. </span><br><p id=pe5:27.13><span class=root>Nava āghātavatthūni byāpādassa padaṭṭhānaṁ. </span><br><p id=pe5:27.14><span class=root>Navavidhaṁ mānaṁ mānassa padaṭṭhānaṁ. </span><br><p id=pe5:27.15><span class=root>Sukhā vedanā rāgānusayassa padaṭṭhānaṁ. </span><br><p id=pe5:27.16><span class=root>Dukkhā vedanā paṭighānusayassa padaṭṭhānaṁ. </span><br><p id=pe5:27.17><span class=root>Adukkhamasukhā vedanā avijjānusayassa padaṭṭhānaṁ. </span><br><p id=pe5:27.18><span class=root>Attavādupādānañca musāvādo ca lobhassa padaṭṭhānaṁ. </span><br><p id=pe5:27.19><span class=root>Pāṇātipāto ca pisuṇavācā ca pharusavācā ca byāpādassa padaṭṭhānaṁ. </span><br><p id=pe5:27.20><span class=root>Micchattañca samphappalāpo ca mohassa padaṭṭhānaṁ. </span><br><p id=pe5:27.21><span class=root>Bhavaṁ bhogañca vokāro ahaṅkārassa padaṭṭhānaṁ. </span><br><p id=pe5:27.22><span class=root>Bāhirānaṁ pariggaho mamaṅkārassa padaṭṭhānaṁ. </span><br><p id=pe5:27.23><span class=root>Kāyassa saṅgaṁ diṭṭhiyā padaṭṭhānaṁ. </span><br><p id=pe5:27.24><span class=root>Kāyikadoso dosassa padaṭṭhānaṁ. </span><br><p id=pe5:27.25><span class=root>Kāyikakāsāvo lobhassa padaṭṭhānaṁ. </span><br><p id=pe5:27.26><span class=root>Yo yo vā pana dhammo yena yena ārammaṇena uppajjati saccādhiṭṭhānena vā dhammādhiṭṭhānena vā anusayanena vā, so dhammo tassa padaṭṭhānaṁ. </span><br><p id=pe5:27.27><span class=root>Tena sārammaṇena so dhammo uppajjati. </span><br><p id=pe5:28.1><span class=root>Yathā manusso purimassa padassa padaṭṭhānaṁ alabhanto dutiyaṁ padaṁ uddharati, so pacchānupadaṁ saṁharati. </span><br><p id=pe5:28.2><span class=root>Yadi pana yo na dutiyapadassa padaṭṭhānaṁ labhati, aparaṁ padaṁ uddharati. </span><br><p id=pe5:28.3><span class=root>Tassa yo ceso paccayo bhavati. </span><br><p id=pe5:28.4><span class=root>Evaṁ dhammo kusalo vā akusalo vā abyākato vā padaṭṭhānaṁ alabhanto na pavattati. </span><br><p id=pe5:28.5><span class=root>Yathā payuttassa dhammassa yonilābho, ayaṁ vuccati padaṭṭhāno hāro. </span><br><p id=pe5:29.1><span class=root>Tattha katamo lakkhaṇo hāro? </span><br><p id=pe5:30.1><span class=root>“Vuttamhi ekadhamme, </span><br><p id=pe5:30.2><span class=root>Ye dhammā ekalakkhaṇā tena; </span><br><p id=pe5:30.3><span class=root>Sabbe bhavanti vuttā, </span><br><p id=pe5:30.4><span class=root>So hāro lakkhaṇo nāma”. </span><br><p id=pe5:31.1><span class=root>Yesañca susamāraddhā, niccaṁ kāyagatāsatīti gāthāya vuttāya kāyagatāsatiyā vuttā vedanāgatā cittagatā dhammagatā ca sati catunnaṁ satipaṭṭhānānaṁ ekena satipaṭṭhānena. </span><br><p id=pe5:31.2><span class=root>Na hi cittaṁ ekasmiṁ viññāṇaṭṭhitiyā pavattati, nānāsu gatīsu pavattati, kāyagatāsatiyā vuttāya vuttā vedanāgatā cittadhammagatā ca. </span><br><p id=pe5:31.3><span class=root>Na hi kāyagatāsatiyā bhāvitāya satipaṭṭhānā cattāro bhāvanāpāripūriṁ na gacchanti. </span><br><p id=pe5:31.4><span class=root>Evaṁ tassadisesu dhammesu vuttesu sabbadhammā vuttā ca bhavanti. </span><br><p id=pe5:32.1><span class=root>Sacittapariyodāpanaṁ, etaṁ buddhāna sāsananti gāthā cetasikā dhammā vuttā, citte rūpaṁ vuttaṁ. </span><br><p id=pe5:32.2><span class=root>Idaṁ nāmarūpaṁ dukkhaṁ ariyasaccaṁ. </span><br><p id=pe5:32.3><span class=root>Tato sacittapariyodāpanā yaṁ yaṁ odapeti, taṁ dukkhaṁ. </span><br><p id=pe5:32.4><span class=root>Yena odapeti, so maggo. </span><br><p id=pe5:32.5><span class=root>Yato odapanā, so nirodho. </span><br><p id=pe5:32.6><span class=root>Cakkhuṁ ca paṭicca rūpe ca uppajjati cakkhuviññāṇaṁ, tattha sahajātā vedanā saññā cetanā phasso manasikāro etete dhammā ekalakkhaṇā uppādalakkhaṇena. </span><br><p id=pe5:32.7><span class=root>Yo ca rūpe nibbindati, vedanāya so nibbindati, saññāsaṅkhāraviññāṇesupi so nibbindati. </span><br><p id=pe5:32.8><span class=root>Iti ye ekalakkhaṇā dhammā, tesaṁ ekamhi dhamme niddiṭṭhe sabbe dhammā niddiṭṭhā honti, ayaṁ vuccati lakkhaṇo hāro. </span><br><p id=pe5:33.1><span class=root>Tattha katamo catubyūho hāro? </span><br><p id=pe5:34.1><span class=root>“Nirutti adhippāyo ca, </span><br><p id=pe5:34.2><span class=root>byañjanā desanāya ca; </span><br><p id=pe5:34.3><span class=root>Suttattho pubbāparasandhi, </span><br><p id=pe5:34.4><span class=root>eso hāro catubyūho”. </span><br><p id=pe5:35.1><span class=root>Tattha katamā nirutti, sā kathaṁ pariyesitabbā? </span><br><p id=pe5:35.2><span class=root>Yathā vuttaṁ bhagavatā ekādasahi aṅgehi samannāgato bhikkhu khippaṁ dhammesu mahattaṁ pāpuṇāti, atthakusalo ca hoti, dhammakusalo ca hoti, niruttikusalo ca hoti, itthādhivacanakusalo ca hoti, purisādhivacanakusalo ca, vipurisādhivacanakusalo ca, atītādhivacanakusalo ca, anāgatādhivacanakusalo ca, paccuppannādhivacanakusalo ca. </span><br><p id=pe5:35.3><span class=root>Ekādhippāyena kusalo nānādhippāyena kusalo. </span><br><p id=pe5:35.4><span class=root>Kimhi desitaṁ, atītānāgatapaccuppannaṁ. </span><br><p id=pe5:35.5><span class=root>Itthādhivacanena purisādhivacanena vipurisādhivacanena sabbaṁ yathāsuttaṁ niddiṭṭhaṁ. </span><br><p id=pe5:35.6><span class=root>Taṁ byañjanato niruttikosallato yo yaṁ suttassa suniruttidunniruttitaṁ avekkhati, idaṁ evaṁ niropayitabbaṁ. </span><br><p id=pe5:35.7><span class=root>Idampi na niropayitabbaṁ. </span><br><p id=pe5:35.8><span class=root>Idaṁ vuccate niruttikosallaṁ. </span><br><p id=pe5:36.1><span class=root>Tattha katamaṁ adhippāyakosallaṁ? </span><br><p id=pe5:36.2><span class=root>Yathādesitassa suttassa sabbassa vāraṁ gacchati imena bhagavatā desitabbanti. </span><br><p id=pe5:36.3><span class=root>Yathā kiṁ appamādo amataṁ padaṁ, pamādo maccuno padanti gāthā. </span><br><p id=pe5:36.4><span class=root>Ettha bhagavato ko adhippāyo? </span><br><p id=pe5:36.5><span class=root>Ye asītimeva ākaṅkhanti te appamattā viharissanti, ayaṁ adhippāyo. </span><br><p id=pe5:37.1><span class=root>“Yogassa kālaṁ na nivattati yā ca, </span><br><p id=pe5:37.2><span class=root>So na tattha pāpintave bhavanti; </span><br><p id=pe5:37.3><span class=root>Vedanāmaggaisinā paveditaṁ, </span><br><p id=pe5:37.4><span class=root>Dhutarajāsavā dukkhā pamokkhātā”. </span><br><p id=pe5:38.1><span class=root>Ettha bhagavato ko adhippāyo? </span><br><p id=pe5:38.2><span class=root>Ye dukkhe nāssādakā, te vīriyamārabhissanti dukkhakkhayāyāti. </span><br><p id=pe5:38.3><span class=root>Ayaṁ tattha bhagavato adhippāyo. </span><br><p id=pe5:38.4><span class=root>Iti gāthāya vā byākaraṇena vā desite iminā suttena sādhakā, yo evaṁ dhammānudhammaṁ paṭipajjatīti so adhippāyo, ayaṁ vuccati desanādhippāyo. </span><br><p id=pe5:39.1><span class=root>Tattha katamo pubbāparasandhi? </span><br><p id=pe5:39.2><span class=root>Yaṁ gāthāyaṁ vā suttesu vā padāni asīti tāni bhavanti evaṁ vā evameti tassā gāthāya suttassa vā yāni purimāni padāni yāni ca pacchimakāni, tāni samosāretabbāni. </span><br><p id=pe5:39.3><span class=root>Evaṁ so pubbāparena sandhi ñāyati. </span><br><p id=pe5:39.4><span class=root>Yā ekā samāraddhā gāthā dve tīṇi vā tassa mekadese bhāsitānaṁ abhāsitāhi gāthāhi aniddiṭṭho attho bhavati tadupadhāritabbaṁ. </span><br><p id=pe5:39.5><span class=root>Yaṁva sabbā itissa pariyesamānassa pariyesanā kaṅkhā, tassa vā puggalassa paññattīnaṁ apare pariyesitabbaṁ. </span><br><p id=pe5:39.6><span class=root>Idaṁ vuccate pubbāparena sandhi. </span><br><p id=pe5:39.7><span class=root>Kosallanti vatthuto nidānakosallaṁ. </span><br><p id=pe5:39.8><span class=root>Byañjanato niruttikosallaṁ. </span><br><p id=pe5:39.9><span class=root>Desanādhippāyakosallaṁ. </span><br><p id=pe5:39.10><span class=root>Pubbāparena sandhikosallaṁ. </span><br><p id=pe5:39.11><span class=root>Tattha tassa gāthā pariyesitā nidānaṁ vā. </span><br><p id=pe5:39.12><span class=root>Upalabbhituṁ na attho niddisitabbo vatthuto nidānakosallaṁ atthakosallaṁ imehi catūhi padehi attho pariyesiyanto yathābhūtaṁ pariyiṭṭho hoti. </span><br><p id=pe5:39.13><span class=root>Atha ca sabbo vatthuto vā nidānena vā yo adhippāyo byañjano nirutti sandhi ca anuttaro eso pubbāparena evaṁ suttatthena desitabbaṁ. </span><br><p id=pe5:39.14><span class=root>Ayaṁ catubyūho hāro. </span><br><p id=pe5:40.1><span class=root>Tattha katamo āvaṭṭo hāro? </span><br><p id=pe5:41.1><span class=root>“Ekamhi padaṭṭhāne, </span><br><p id=pe5:41.2><span class=root>Pariyesati sesakaṁ padaṭṭhānaṁ; </span><br><p id=pe5:41.3><span class=root>Āvaṭṭati paṭipakkhe, </span><br><p id=pe5:41.4><span class=root>Āvaṭṭo nāma so hāro”. </span><br><p id=pe5:42.1><span class=root>Yathā kiṁ unnaḷānaṁ pamattānanti gāthāyo. </span><br><p id=pe5:42.2><span class=root>Yaṁ pamādo, idaṁ kissa padaṭṭhānaṁ? </span><br><p id=pe5:42.3><span class=root>Kusalānaṁ dhammānaṁ osaggassa. </span><br><p id=pe5:42.4><span class=root>Kusaladhammosaggo pana kissa padaṭṭhānaṁ? </span><br><p id=pe5:42.5><span class=root>Akusaladhammapaṭisevanāya. </span><br><p id=pe5:42.6><span class=root>Kissa padaṭṭhānaṁ, kusaladhammapaṭisevanāya? </span><br><p id=pe5:42.7><span class=root>Kissa padaṭṭhānaṁ, kilesavatthupaṭisevanāya? </span><br><p id=pe5:42.8><span class=root>Iti pamādena mohapakkhiyā diṭṭhi avijjā chandarāgapakkhiyā. </span><br><p id=pe5:42.9><span class=root>Tattha taṇhā ca diṭṭhi cattāro āsavā taṇhā kāmāsavo ca bhavāsavo ca diṭṭhāsavo ca avijjāsavo ca. </span><br><p id=pe5:42.10><span class=root>Tattha citte atthīti diṭṭhi cetasikesu niccanti pañcasu kāmaguṇesu ajjhāvahanena kāmāsavo, upapattīsu āsatti bhavāsavo. </span><br><p id=pe5:42.11><span class=root>Tattha rūpakāyo kāmāsavassa bhavāsavassa ca padaṭṭhānaṁ. </span><br><p id=pe5:42.12><span class=root>Nāmakāyo diṭṭhāsavassa avijjāsavassa ca padaṭṭhānaṁ. </span><br><p id=pe5:43.1><span class=root>Tattha alliyanāya ajjhattavāhanaṁ kāmāsavassa lakkhaṇaṁ. </span><br><p id=pe5:43.2><span class=root>Patthanaganthanaabhisaṅkhārakāyasaṅkhāraṇaṁ bhavāsavassa lakkhaṇaṁ, abhiniveso ca parāmāso ca diṭṭhāsavassa lakkhaṇaṁ. </span><br><p id=pe5:43.3><span class=root>Appaṭivedho dhammesu asampajaññā ca avijjāsavassa lakkhaṇaṁ. </span><br><p id=pe5:43.4><span class=root>Ime cattāro āsavā cattāri upādānāni. </span><br><p id=pe5:43.5><span class=root>Kāmāsavo kāmupādānaṁ, bhavāsavo bhavupādānaṁ, diṭṭhāsavo diṭṭhupādānaṁ, avijjāsavo attavādupādānaṁ, imehi catūhi upādānehi pañcakkhandhā. </span><br><p id=pe5:43.6><span class=root>Tattha avijjāsavo citte pahātabbo, so citte cittānupassissa pahīyati. </span><br><p id=pe5:43.7><span class=root>Diṭṭhāsavo dhammesu pahātabbo, so dhammesu dhammānupassissa pahīyati. </span><br><p id=pe5:43.8><span class=root>Bhavāsavo āsattiyā pahātabbo, so vedanāsu vedanānupassissa pahīyati. </span><br><p id=pe5:43.9><span class=root>Kāmāsavo pañcasu kāmaguṇesu pahātabbo, so kāye kāyānupassissa pahīyati. </span><br><p id=pe5:43.10><span class=root>Tattha kāyānupassanā dukkhamariyasaccaṁ bhajati. </span><br><p id=pe5:43.11><span class=root>Vedanānupassanā pañcannaṁ indriyānaṁ paccayo sukhindriyassa dukkhindriyassa somanassindriyassa domanassindriyassa upekkhindriyassa, sattakilesopacāro tena samudayaṁ bhajati. </span><br><p id=pe5:43.12><span class=root>Citte cittānupassanā nirodhaṁ bhajati. </span><br><p id=pe5:43.13><span class=root>Dhammesu dhammānupassanā maggaṁ bhajati. </span><br><p id=pe5:43.14><span class=root>Tenassa catūsu ca dassanena tasseva sabbe pahīyanti, yena niddiṭṭhā paṭhamaṁ unnaḷānaṁ pamattānaṁ tesaṁ vaḍḍhanti āsavā. </span><br><p id=pe5:43.15><span class=root>Jānato hi passato āsavānaṁ khayo dukkhaṁ samudayo nirodho maggo hi akusalā dhammā. </span><br><p id=pe5:43.16><span class=root>Evaṁ pariyesitabbā. </span><br><p id=pe5:43.17><span class=root>Yāva tassa akusalassa gati tato paṭipakkhena akusale dhamme pariyesati tesaṁ kilesānaṁ hārena āvaṭṭati. </span><br><p id=pe5:43.18><span class=root>Ayaṁ vuccate āvaṭṭo hāro. </span><br><p id=pe5:43.19><span class=root>Evaṁ sukkāpi dhammā pariyesitabbā. </span><br><p id=pe5:43.20><span class=root>Akusaladhamme āgamissa. </span><br><p id=pe5:44.1><span class=root>Tattha āvaṭṭassa hārassa ayaṁ bhūmi sati upaṭṭhānā ca vipallāsā ca cattāri ñāṇāni sakkāyasamuppādāyagāminī ca paṭipadā sakkāyanirodhagāminī paṭipadā. </span><br><p id=pe5:45.1><span class=root>Tattha katamo vibhatti hāro? </span><br><p id=pe5:45.2><span class=root>Yaṁ kiñci vibhajjabyākaraṇīyaṁ vuccati vibhatti hāro. </span><br><p id=pe5:45.3><span class=root>Yathā kiṁ āgantvā ca puna puggalo hoti, no vāgataṁ na paribhāsati paripucchatāya pañhāya atiyanaṁ ekassa kiñci—</span><br><p id=pe5:45.4><span class=root>ayaṁ vuccate vibhatti hāro. </span><br><p id=pe5:46.1><span class=root>Tattha katamo parivattano hāro? </span><br><p id=pe5:46.2><span class=root>Yaṁ kiñci paṭipakkhaniddeso, ayaṁ vuccati parivattano hāro. </span><br><p id=pe5:46.3><span class=root>Yathā vuttaṁ bhagavatā sammādiṭṭhikassa purisapuggalassa micchādiṭṭhi nijjiṇṇā hotīti vitthārena sabbāni maggaṅgāni. </span><br><p id=pe5:46.4><span class=root>Ayaṁ vuccate parivattano hāro. </span><br><p id=pe5:47.1><span class=root>Tattha katamo vevacano hāro? </span><br><p id=pe5:48.1><span class=root>“Vevacanehi anekehi, </span><br><p id=pe5:48.2><span class=root>Ekaṁ dhammaṁ pakāsitaṁ; </span><br><p id=pe5:48.3><span class=root>Sutte yo jānāti suttavidū, </span><br><p id=pe5:48.4><span class=root>Vevacano nāma so hāro”. </span><br><p id=pe5:49.1><span class=root>Yathā āyasmā sāriputto ekamhi vatthumhi vevacanena nānāvuttena bhagavatā pasaṁsito “mahāpañño sāriputto hāsapañño javanapañño”ti idaṁ paññāya vevacanaṁ. </span><br><p id=pe5:49.2><span class=root>Yathā ca maggavibhaṅge niyyānattho ekamekaṁ maggaṅgaṁ vevacanehi niddiṭṭhaṁ. </span><br><p id=pe5:49.3><span class=root>Evaṁ avijjāya vevacanā. </span><br><p id=pe5:49.4><span class=root>Ekaṁ akusalamūlaṁ tadeva santaṁ tesu tesu janapadesu tena tena pajānanti. </span><br><p id=pe5:49.5><span class=root>Na hi anena tadevapi ālapiyanti aññaṁ bhajati. </span><br><p id=pe5:49.6><span class=root>Sabbakāmajahassa bhikkhunoti kāmā ālapitā. </span><br><p id=pe5:49.7><span class=root>Yassa nitthiṇṇo saṅkoti teyeva kāme saṅkāti ālapati. </span><br><p id=pe5:49.8><span class=root>Suṇamānassa puretaraṁ rajjanti teyeva kāme rajjanti ālapati. </span><br><p id=pe5:49.9><span class=root>Evaṁ suttamhi yo dhammo desiyati tassa pariyeṭṭhi “katamassa dhammassa idaṁ nāmaṁ katamassa idaṁ vevacanan”ti. </span><br><p id=pe5:49.10><span class=root>Sabbaññū hi yesaṁ yesaṁ yā nirutti hoti, yathā gāmi tena tena desetīti tassa vevacanaṁ pariyesitabbaṁ. </span><br><p id=pe5:49.11><span class=root>Ayaṁ vevacano hāro. </span><br><p id=pe5:50.1><span class=root>Tattha katamo paññatti hāro? </span><br><p id=pe5:50.2><span class=root>Cattāri ariyasaccānīti suttaṁ niddisati, nikkhepapaññatti. </span><br><p id=pe5:50.3><span class=root>Yā samudayapaññatti. </span><br><p id=pe5:50.4><span class=root>Kabaḷīkāre āhāre atthi chando atthi rāgo yāva patiṭṭhitaṁ. </span><br><p id=pe5:50.5><span class=root>Tattha viññāṇaṁ pabhavapaññattiṁ paññapeti. </span><br><p id=pe5:50.6><span class=root>Kabaḷīkāre āhāre natthi chando …pe… samugghāti paññatti. </span><br><p id=pe5:51.1><span class=root>Tassa kāmāsavāpi cittaṁ vimuccati, bhavāsavāpi cittaṁ vimuccati, avijjāsavāpi cittaṁ vimuccatīti pahānapaññattiṁ paññapeti. </span><br><p id=pe5:51.2><span class=root>Taṇhā yassa purakkhatā paññā parivattati gāthā manāpapaññattiṁ paññapeti. </span><br><p id=pe5:51.3><span class=root>Evaṁ pana manāpapaññattīti ekadhammaṁ bhagavā paññapeti. </span><br><p id=pe5:51.4><span class=root>Na hi taṇhā dukkhasamudayoti kāretvā sabbattha taṇhāsamudayo niddisitabbo. </span><br><p id=pe5:51.5><span class=root>Yathā uppannaṁ kāmavitakkaṁ nādhivāseti vinodeti pajahatīti paṭikkhepapaññatti. </span><br><p id=pe5:51.6><span class=root>Evaṁ sabbesaṁ dhammānaṁ kusalānañca akusalānañca yañcassa dhammakkhettaṁ bhavati, so ceva dhammo tattha pavattati. </span><br><p id=pe5:51.7><span class=root>Tadavasiṭṭhā dhammā tassānuvattakā honti. </span><br><p id=pe5:51.8><span class=root>Sā duvidhā paññatti—</span><br><p id=pe5:51.9><span class=root>parādhīnapaññatti ca sādhīnapaññatti ca. </span><br><p id=pe5:51.10><span class=root>Katamā sādhīnapaññatti? </span><br><p id=pe5:51.11><span class=root>Samādhiṁ, bhikkhave, bhāvetha, samāhito, bhikkhave, bhikkhu yathābhūtaṁ pajānāti. </span><br><p id=pe5:51.12><span class=root>“Rūpaṁ aniccan”ti yathābhūtaṁ pajānāti, ayaṁ sādhīnapaññatti parādhīnapaññatti ca, sā paññatti paññāya ca sīlassa ca, yathā cattāri jhānāni bhāvetha. </span><br><p id=pe5:51.13><span class=root>Tassa atthi samādhindriyaṁ mudūni cattāri indriyāni tāni catuparādhīnāni, tīṇi aveccappasādeti parādhīnaṁ samādhindriyaṁ cattāri indriyāni parādhīnāti catūsu ariyasaccesu aparādhīnaṁ paññindriyaṁ satipaṭṭhānesu sammappadhānesu vīriyindriyaṁ. </span><br><p id=pe5:51.14><span class=root>Iti sake padaṭṭhāne sake khettasādhīno so dhammo, so ca tattha paññāpetabbo. </span><br><p id=pe5:51.15><span class=root>Tassa paṭipakkhā nighāto niddisitabbo. </span><br><p id=pe5:51.16><span class=root>Etthāyaṁ anekākārapaññatti kena kāraṇena ayaṁ dhammo paññattoti. </span><br><p id=pe5:51.17><span class=root>Ayaṁ vuccate paññatti. </span><br><p id=pe5:52.1><span class=root>Tattha katamo otaraṇo hāro? </span><br><p id=pe5:52.2><span class=root>Chasu dhammesu otāretabbaṁ. </span><br><p id=pe5:52.3><span class=root>Katamesu chasu? </span><br><p id=pe5:52.4><span class=root>Khandhesu dhātūsu āyatanesu indriyesu saccesu paṭiccasamuppādesu. </span><br><p id=pe5:52.5><span class=root>Natthi taṁ suttaṁ vā gāthā vā byākaraṇaṁ vā. </span><br><p id=pe5:52.6><span class=root>Imesu channaṁ dhammānaṁ aññatarasmiṁ na sandissati. </span><br><p id=pe5:52.7><span class=root>Ettāvatā esa sabbā desanā yā tā khandhā vā dhātuyo vā āyatanāni vā saccāni vā paṭiccasamuppādo vā, tattha pañcannaṁ khandhānaṁ vedanākkhandho rāgadosamohānaṁ padaṭṭhānaṁ. </span><br><p id=pe5:52.8><span class=root>Tattha tisso vedanāyo tassa sukhāya vedanāya somanasso savicāro, dukkhāya vedanāya domanasso savicāro, adukkhamasukhāya vedanāya upekkho savicāro. </span><br><p id=pe5:52.9><span class=root>Yaṁ puna tattha vedayitaṁ idaṁ dukkhasaccaṁ, khandhesu saṅkhārakkhandho tattha kāyo pamattaṁ saupavattati, tañca saṅkhāragato dvidhā ca bhavaṅgotaraṇaṁ kammaṁ tīṇi ca saṅkhārāni puññābhisaṅkhārā vā apuññā vā āneñjā vā hetu sabbasarāgassa no vītarāgassa, dosassa abhisaṅkhārāni ca avītarāgo ceteti ca pakappeti ca, vītarāgo pana ceteti ca no abhisaṅkharoti, yaṁ uṇhaṁ vajiraṁ kaṭṭhe vā rukkhe vā aññattha vā patantaṁ bhindati ca ḍahati ca, evaṁ sarāgacetanā ceteti ca abhisaṅkharoti ca. </span><br><p id=pe5:52.10><span class=root>Yathā sataṁ vajiraṁ na bhindati na ca ḍahati, evaṁ vītarāgacetanā ceteti na ca abhisaṅkharoti. </span><br><p id=pe5:52.11><span class=root>Tattha pañcannaṁ khandhānaṁ eko khandho anindriyasarīraṁ saññākkhandho. </span><br><p id=pe5:53.1><span class=root>Tattha dhātūnaṁ aṭṭhārasa dhātuyo. </span><br><p id=pe5:53.2><span class=root>Tattha yā rūpī dasa dhātuyo, tāsu desiyamānāsu rūpakkhandho niddisitabbo, dukkhaṁ ariyasaccaṁ. </span><br><p id=pe5:53.3><span class=root>Yepi ca cha viññāṇakāyā manodhātusattamā, tattha viññāṇakkhandho ca niddisitabbo, dukkhaṁ ariyasaccaṁ. </span><br><p id=pe5:53.4><span class=root>Dhammadhātu pana dhammasamosaraṇā, so dhammo hetunā ca nissandena ca phalena ca kiccena ca vevacanena ca yena yena upalabbhati, tena tena niddisitabbo. </span><br><p id=pe5:53.5><span class=root>Yadi vā kusalā yadi vā akusalā yadi vā abyākatā yadi vā asaṅkhatā. </span><br><p id=pe5:53.6><span class=root>Dvādasannaṁ āyatanānaṁ dasa āyatanāni rūpāni taṁ dukkhaṁ ariyasaccaṁ niddisitabbaṁ. </span><br><p id=pe5:53.7><span class=root>Rūpakkhandho ca manāyatanañca viññāṇakkhandhena niddisitabbaṁ, dukkhaṁ ariyasaccaṁ. </span><br><p id=pe5:53.8><span class=root>Dhammāyatanaṁ nānādhammasamosaraṇaṁ. </span><br><p id=pe5:53.9><span class=root>Tattha ye dhammā indriyānaṁ indriyesu niddisitabbā, ye anindriyānaṁ anindriyesu niddisitabbā. </span><br><p id=pe5:53.10><span class=root>Pariyāyato ca otāretabbā. </span><br><p id=pe5:53.11><span class=root>Yathā sā dhammadhātu tathā dhammāyatanaṁ pariyesitabbaṁ. </span><br><p id=pe5:53.12><span class=root>Yāyeva hi dhammadhātu tadeva dhammāyatanaṁ anūnaṁ anadhikaṁ. </span><br><p id=pe5:54.1><span class=root>Tattha paṭiccasamuppādo atthi tividho, atthi catubbidho, atthi duvidho. </span><br><p id=pe5:54.2><span class=root>Tattha tividho paṭiccasamuppādo hetuphalanissando. </span><br><p id=pe5:54.3><span class=root>Avijjā saṅkhārā taṇhā upādānaṁ ca ayaṁ hetu, viññāṇaṁ nāmarūpaṁ saḷāyatanaṁ phasso vedanā ca ayaṁ paccayo, yo bhavo ayaṁ vipāko, yā jāti maraṇaṁ ayaṁ nissando. </span><br><p id=pe5:55.1><span class=root>Kathaṁ catubbidho hetu paccayo vipāko nissando ca? </span><br><p id=pe5:55.2><span class=root>Avijjā ca taṇhāsaṅkhārā ca upādānaṁ ca—</span><br><p id=pe5:55.3><span class=root>ayaṁ hetu. </span><br><p id=pe5:55.4><span class=root>Viññāṇaṁ nāmarūpassa paccayo. </span><br><p id=pe5:55.5><span class=root>Nāmarūpaṁ upapajjati, tathā upapannassa saḷāyatanaṁ phasso vedanā ca—</span><br><p id=pe5:55.6><span class=root>ayaṁ paccayo. </span><br><p id=pe5:55.7><span class=root>Yo bhavo ayaṁ vipāko. </span><br><p id=pe5:55.8><span class=root>Yā jāti yā ca jarāmaraṇaṁ—</span><br><p id=pe5:55.9><span class=root>ayaṁ nissando. </span><br><p id=pe5:56.1><span class=root>Kathaṁ duvidho paṭiccasamuppādo? </span><br><p id=pe5:56.2><span class=root>Avijjā saṅkhārā taṇhā upādānaṁ—</span><br><p id=pe5:56.3><span class=root>ayaṁ samudayo. </span><br><p id=pe5:56.4><span class=root>Viññāṇaṁ nāmarūpaṁ saḷāyatanaṁ phasso vedanā bhavo jāti maraṇañca—</span><br><p id=pe5:56.5><span class=root>idaṁ dukkhaṁ. </span><br><p id=pe5:56.6><span class=root>Yaṁ pana avijjānirodhā saṅkhāranirodho imāni tappaṭipakkhena dve saccāni. </span><br><p id=pe5:56.7><span class=root>Tasmā paṭiccasamuppādo yena ākārena niddiṭṭho, tena tena niddisitabbo. </span><br><p id=pe5:57.1><span class=root>Tathā bāvīsati indriyāni. </span><br><p id=pe5:57.2><span class=root>Dvādasa indriyāni cakkhundriyāni cakkhundriyaṁ yena domanassindriyaṁ, idaṁ dukkhaṁ. </span><br><p id=pe5:57.3><span class=root>Purisindriyaṁ ca diṭṭhiyā ca taṇhāpadaṭṭhānaṁ. </span><br><p id=pe5:57.4><span class=root>Yato puriso purisakānaṁ taṁ evaṁ kātabbatā. </span><br><p id=pe5:57.5><span class=root>Atha ajjhattaṁ sārajjati. </span><br><p id=pe5:57.6><span class=root>Ayaṁ ahaṅkāro taṁ yasā sāratto bahiddhā pariyesati, ayaṁ mamaṅkāro evaṁ itthī, tattha sukhindriyaṁ ca somanassindriyaṁ ca purisindriyassānuvattakā honti. </span><br><p id=pe5:57.7><span class=root>Tassa adhippāyaparipuṇṇā lobhadhammā kusalamūle pavaḍḍhenti. </span><br><p id=pe5:57.8><span class=root>Tassa ce ayamadhippāyo na pāripūriṁ gacchati. </span><br><p id=pe5:57.9><span class=root>Tassa dukkhindriyaṁ ca domanassindriyaṁ ca vattati. </span><br><p id=pe5:57.10><span class=root>Doso ca akusalamūlaṁ pavaḍḍhati. </span><br><p id=pe5:57.11><span class=root>Sace pana upekkhā bhāveti upekkhindriyassa anuvattakāmā bhavati. </span><br><p id=pe5:57.12><span class=root>Amoho ca kusalamūlaṁ pavaḍḍhati. </span><br><p id=pe5:57.13><span class=root>Iti satta indriyāni kilesavatthumupādāya ananvemāni avamāni sabbassa vedanā itthindriyaṁ purisindriyaṁ. </span><br><p id=pe5:57.14><span class=root>Tattha aṭṭha indriyāni saddhindriyaṁ yāva aññātāvino indriyaṁ, ayaṁ dukkhanirodhagāminī paṭipadā. </span><br><p id=pe5:57.15><span class=root>Dasannaṁ paññindriyānaṁ kāmarāgassa padaṭṭhānaṁ. </span><br><p id=pe5:57.16><span class=root>Manindriyaṁ bhavarāgassa padaṭṭhānaṁ. </span><br><p id=pe5:57.17><span class=root>Paññindriyāni rūparāgassa padaṭṭhānaṁ. </span><br><p id=pe5:57.18><span class=root>Itthindriyaṁ ca purisindriyaṁ ca satta paññattiyā padaṭṭhānaṁ. </span><br><p id=pe5:57.19><span class=root>Tattha yena yena indriyena yuttaṁ vā gāthāya otāretuṁ sakkoti, tena tena niddisitabbo. </span><br><p id=pe5:57.20><span class=root>Evaṁ khandhesu dhātūsu āyatanesu saccesu paṭiccasamuppādesu ayaṁ otaraṇo hāro. </span><br><p id=pe5:58.1><span class=root>Tattha katamo sodhano hāro? </span><br><p id=pe5:58.2><span class=root>Yo gāthā ekena ārambho bhāsissanti. </span><br><p id=pe5:58.3><span class=root>Tattha ekissā bhāsitāya avasiṭṭhāsu bhāsitāsu so attho na niddisitabbo. </span><br><p id=pe5:58.4><span class=root>Kiṅkāraṇaṁ? </span><br><p id=pe5:58.5><span class=root>Na hi tāva so attho bhāsito, so abhāsito na sakkā niddisituṁ. </span><br><p id=pe5:58.6><span class=root>Yathā kiṁ appamādo amataṁ padanti gāthā ayamekā gāthā niddisitabbā. </span><br><p id=pe5:58.7><span class=root>Kiṅkāraṇaṁ, atthikkhātāva imassa ārambhassa anabhāsitaṁ? </span><br><p id=pe5:59.1><span class=root>“Evaṁ visesato ñatvā, </span><br><p id=pe5:59.2><span class=root>Appamādamhi paṇḍitā; </span><br><p id=pe5:59.3><span class=root>Appamāde pamodanti, </span><br><p id=pe5:59.4><span class=root>Ariyānaṁ gocare ratāti”. </span><br><p id=pe5:60.1><span class=root>Idaṁ abhāsitaṁ. </span><br><p id=pe5:60.2><span class=root>Imissāpi gāthāya bhāsitāya attho niddisitabbo. </span><br><p id=pe5:60.3><span class=root>Kiṅkāraṇaṁ, atthi tattha avasiṭṭhaṁ? </span><br><p id=pe5:60.4><span class=root>Te jhāyino sātatikā, niccaṁ daḷhaparakkamāti gāthā, evaṁ imā gāthāyo upadhāritā yadā bhavanti, tadā attho niddisitabbo. </span><br><p id=pe5:60.5><span class=root>Evaṁ assutapubbesu suttesu byākaraṇesu vā ekuddeso bhāsito. </span><br><p id=pe5:60.6><span class=root>Yā vīmaṁsā tulanā idaṁ atthi kiccaṁ, idaṁ suttaṁ bhāsitaṁ tassa vevacanaṁ niddiṭṭhaṁ vā na vāti. </span><br><p id=pe5:60.7><span class=root>Tattha yā vīmaṁsā, ayaṁ vuccate sodhano hāro. </span><br><p id=pe5:61.1><span class=root>Tattha katamo adhiṭṭhāno hāro? </span><br><p id=pe5:61.2><span class=root>Ekattatā ca vemattatā ca. </span><br><p id=pe5:61.3><span class=root>Tattha kitapaññatti ca kiccapaññatti ca. </span><br><p id=pe5:61.4><span class=root>Sā ekattatā ca vemattatā ca yathā paññatti ekavevacanena vemattatā pajānātīti paññā, sā ca ādhipateyyaṭṭhena paññatti. </span><br><p id=pe5:61.5><span class=root>Yaṁ anomattiyaṭṭhena paññattanti. </span><br><p id=pe5:61.6><span class=root>Taṁ anomattiyaṭṭhena paññābalaṁ. </span><br><p id=pe5:61.7><span class=root>Tanubhūtā gocarattavasā sevasati tīsu ratanesu anussati buddhānussati dhammānussati saṅghānussati aviparītānussaraṇatāya. </span><br><p id=pe5:61.8><span class=root>Sammādiṭṭhi dhammānaṁ pavicayena dhammavicayasambojjhaṅgo abhinīhārato abhiññāti. </span><br><p id=pe5:61.9><span class=root>Saṅkhepena maggā kā vatthu avikopanatāya ekattā, yathā uṇhena saṁsaṭṭhaṁ uṇhodakaṁ, sītena saṁsaṭṭhaṁ sītodakaṁ khārodakaṁ guḷhodakanti, idaṁ ekattatā vemattatā ca. </span><br><p id=pe5:62.1><span class=root>Atthi puna dhammo nānādhammasaṅghato ekato yathārūpaṁ cattāro vāretabbā, tañca rūpanti ekattatā. </span><br><p id=pe5:62.2><span class=root>Pathavīdhātu āpo tejo vāyodhātūti vemattatā. </span><br><p id=pe5:62.3><span class=root>Evaṁ sabbā catasso dhātuyo rūpanti ekattatā, pathavīdhātu āpo tejo vāyodhātūti vemattatā. </span><br><p id=pe5:62.4><span class=root>Pathavīdhātūti lakkhaṇato ekattatā, saṅkiṇṇavatthuto vemattatā. </span><br><p id=pe5:62.5><span class=root>Yaṁ kiñci kakkhaḷalakkhaṇaṁ, sabbaṁ taṁ pathavīdhātūti ekattatā. </span><br><p id=pe5:62.6><span class=root>Kesā lomā nakhā dantā chavi cammanti vemattatā. </span><br><p id=pe5:62.7><span class=root>Evaṁ sabbaṁ catasso dhātuyo rūpanti ekattaṁ. </span><br><p id=pe5:62.8><span class=root>Saddā gandhā rasā phoṭṭhabbāti vemattatā. </span><br><p id=pe5:63.1><span class=root>Atthi puna dhammo vemattatā añño nāmaṁ labhati. </span><br><p id=pe5:63.2><span class=root>Yathā kāyānupassanāya navasaññā vinīlakasaññā uddhumātakasaññā, ayaṁ asubhasaññā, yā ekattatā ārammaṇato vemattato, sā evaṁ saññāvedanāsu ādīnavaṁ samanupassato tathādhiṭṭhānaṁ samādhindriyaṁ ca sāyeva dhammesu tattha saññābhāvanā vīriyindriyaṁ ca dhammesu dhammānupassanā citte attasaññaṁ pajahato paññindriyaṁ ca citte cittānupassanā. </span><br><p id=pe5:63.3><span class=root>Iti yo koci ñāṇapacāro sabbaso paññāya gocaro paññā, ayaṁ vemattatā, yathā kāmarāgo bhavarāgo diṭṭhirāgoti vemattatā taṇhāya. </span><br><p id=pe5:63.4><span class=root>Iti yaṁ ekattatāya ca vemattatāya ca ñāṇaṁ vīmaṁsanā tulanā. </span><br><p id=pe5:63.5><span class=root>Ayaṁ adhiṭṭhāno hāro. </span><br><p id=pe5:64.1><span class=root>Tattha katamo parikkhāro hāro? </span><br><p id=pe5:64.2><span class=root>Sahetu sappaccayaṁ vodānañca saṅkileso ca, yaṁ tadubhayaṁ pariyeṭṭhi, saparikkhāro hāro. </span><br><p id=pe5:64.3><span class=root>Iti dhammānaṁ sahetukānaṁ hetu pariyesitabbo, sappaccayānaṁ paccayo pariyesitabbo. </span><br><p id=pe5:65.1><span class=root>Tattha kiṁ nānākaraṇaṁ, hetussa ca paccayassa ca? </span><br><p id=pe5:65.2><span class=root>Sabhāvo hetu, parabhāvo paccayo. </span><br><p id=pe5:65.3><span class=root>Parabhāvassa paccayo hetupi, sabhāvassa hetuyā parabhāvassa kassaci paccayo avutto hetu, vutto paccayo. </span><br><p id=pe5:65.4><span class=root>Ajjhattiko hetu, bāhiro paccayo. </span><br><p id=pe5:65.5><span class=root>Sabhāvo hetu, parabhāvo paccayo. </span><br><p id=pe5:65.6><span class=root>Nibbattako hetu, paṭiggāhako paccayo. </span><br><p id=pe5:65.7><span class=root>Nevāsiko hetu, āgantuko paccayo. </span><br><p id=pe5:65.8><span class=root>Asādhāraṇo hetu, sādhāraṇo paccayo. </span><br><p id=pe5:65.9><span class=root>Ekoyeva hetu, aparāparo paccayo. </span><br><p id=pe5:66.1><span class=root>Hetussa upakaraṇaṁ samudānetabbo. </span><br><p id=pe5:66.2><span class=root>Samudānaṁ hetu, tattha duvidho hetu. </span><br><p id=pe5:66.3><span class=root>Duvidho paccayo—</span><br><p id=pe5:66.4><span class=root>samanantarapaccayo ca paramparapaccayo ca. </span><br><p id=pe5:66.5><span class=root>Hetupi duvidho—</span><br><p id=pe5:66.6><span class=root>samanantarahetu ca paramparahetu ca. </span><br><p id=pe5:66.7><span class=root>Tattha katamo paramparapaccayo? </span><br><p id=pe5:66.8><span class=root>Avijjā nāmarūpassa paramparapaccayo, viññāṇaṁ samanantarapaccayatāya paccayo. </span><br><p id=pe5:66.9><span class=root>Yadi ādimhi avijjānirodho bhavati nāmarūpassa nirodhopi. </span><br><p id=pe5:66.10><span class=root>Tattha samanantaraṁ kiṅkāraṇaṁ paramparapaccayo samanantarapaccayo samuddānito, ayaṁ paccayato. </span><br><p id=pe5:66.11><span class=root>Tattha katamo paramparahetu? </span><br><p id=pe5:66.12><span class=root>Vijānantassa paramparahetutāya hetu, aññākāro samanantarahetutāya hetu. </span><br><p id=pe5:66.13><span class=root>Yassa hi yaṁ samanantaraṁ nibbattati, so tassa hetupi jātinirodhā bahi ākāranirodho, ākāranirodhā daṇḍanirodho, daṇḍanirodhā khaṇḍanirodho. </span><br><p id=pe5:66.14><span class=root>Evaṁ hetupi dvidhā so tāhi passitabbo. </span><br><p id=pe5:67.1><span class=root>Paṭiccasamuppādo yathā avijjāpaccayo tassa puna kiṁpaccayo, ayoniso manasikāro. </span><br><p id=pe5:67.2><span class=root>So kassa paccayo saṅkhārānaṁ, iti paccayo ca samuppannaṁ ca tassa ko hetu avijjāyeva. </span><br><p id=pe5:67.3><span class=root>Tathā hi purimā koṭi na paññāyati. </span><br><p id=pe5:67.4><span class=root>Tattha avijjānusayo avijjāpariyuṭṭhānassa hetu purimā hetu pacchā paccayo, sāpi avijjāsaṅkhārānaṁ paccayo catūhi kāraṇehi sahajātapaccayatāya samanantarapaccayatāya abhisandanapaccayatāya patiṭṭhānapaccayatāya. </span><br><p id=pe5:68.1><span class=root>Kathaṁ sahajātapaccayatāya avijjāsaṅkhārānaṁ paccayo? </span><br><p id=pe5:68.2><span class=root>Yaṁ cittaṁ rāgapariyuṭṭhaṁ, tattha avijjāpariyuṭṭhānena sabbaṁ paññāya gocaraṁ hanti. </span><br><p id=pe5:68.3><span class=root>Tattha saṅkhārā tipaccayaṭṭhikā addhābhūmikāramahattassa ayaṁ avijjāsahasamuppannaṁ vuddhiṁ virūḷhiṁ vepullatamāpajjantī catūhi kāraṇehi paññā pahīyati. </span><br><p id=pe5:68.4><span class=root>Katamehi catūhi? </span><br><p id=pe5:68.5><span class=root>Anusayo pariyuṭṭhānaṁ saṁyojanaṁ upādānaṁ. </span><br><p id=pe5:68.6><span class=root>Tattha anusayo pariyuṭṭhānaṁ jāti pariyuṭṭhitā saṁyujjati saṁyuttā upādiyati upādānapaccayā bhavo. </span><br><p id=pe5:68.7><span class=root>Evaṁ te saṅkhārā tividhā uppannā bhūmigatā nāsaññattha ayaṁ maggena vinītattāyāti te thāmagatā apativinītātipi te saṅkhārāti vuccati, evaṁ sahetusamuppannaṭṭhena atthi meva paccayā saṅkhārānaṁ paccayo niddiṭṭhaṁ apanetvā kusalaṁ akusalaṁ kusalo ca akusalo ca pakkhipitabbo, vipākadhammā apanetvā vacanīyaṁ avacanīyaṁ vacanīyañca avacanīyañca pakkhipitabbaṁ, bhavaapevirittā, sabbasuttaṁ parikkhipitabbaṁ. </span><br><p id=pe5:69.1><span class=root>Dasa tathāgatabalāni cattāri vesārajjāni puññāni anaññākataṁ avijjā samanantarapaccayatāya saṅkhārānaṁ paccayo yena cittena saha samuppannā avijjā tassa cittassa samanantaracittaṁ samuppannanti, tassa yaṁ samanantaracittaṁ samuppannanti, tassa pacchimassa cittassa purimacittaṁ hetupaccayatāya paccayo, tena avijjā hetu tena cittena upādānaṁ anokāsakatā ñāṇaṁ na uppajjanti. </span><br><p id=pe5:69.2><span class=root>Yā tassa appamādā dhātu abhijjhābhisanditā tahiṁ vipallāsā uppajjanti “asubhe subhan”ti “dukkhe sukhan”ti, tattha saṅkhārā uppajjanti rattā duṭṭhā mūlassa cetanā rāgapariyuṭṭhānena byāpādapariyuṭṭhānena avijjāpariyuṭṭhānena diṭṭhivipallāso vatthuniddese niddisitabbo, yaṁ viparītacitto vijānāti ayaṁ cittavipallāso, yā viparītasaññā upaggaṇhāti ayaṁ saññāvipallāso. </span><br><p id=pe5:69.3><span class=root>Yaṁ viparītadiṭṭhi abhinivisati ayaṁ diṭṭhivipallāso. </span><br><p id=pe5:69.4><span class=root>Aṭṭha micchattāni vaḍḍhanti, tīṇi akusalāni ayoniso manasikāre uppannaṁ viññāṇañca vijjañca karonti. </span><br><p id=pe5:69.5><span class=root>Iti pubbāparante akusalānātaritaro saṅkhārā vuddhiṁ vepullataṁ gacchanti. </span><br><p id=pe5:69.6><span class=root>Te ca mahatā ca appaṭividitā ponobhavikā saṅkhārā bhavanti. </span><br><p id=pe5:69.7><span class=root>Iti evaṁ avijjā sahajātapaccayatāya saṅkhārānaṁ paccayo samanantarapaccayatāya ca. </span><br><p id=pe5:70.1><span class=root>Kathaṁ abhisandanākārena avijjā saṅkhārānaṁ paccayo? </span><br><p id=pe5:70.2><span class=root>Sā avijjā te saṅkhāre abhisanneti parippharati. </span><br><p id=pe5:70.3><span class=root>Seyyathāpi nāma uppalaṁ vā padumaṁ vā taṁ udake vaḍḍhaṁ assa, sītena vārinā abhisannaṁ parisandanaṁ vuddhiṁ virūḷhiṁ vepullataṁ āpajjati. </span><br><p id=pe5:70.4><span class=root>Evaṁ abhisandanaṭṭhena avijjā saṅkhārānaṁ paccayo. </span><br><p id=pe5:71.1><span class=root>Kathaṁ patiṭṭhahanaṭṭhena avijjā saṅkhārānaṁ paccayo? </span><br><p id=pe5:71.2><span class=root>Te saṅkhārā avijjāyaṁ nissāya vuddhiṁ virūḷhiṁ vepullataṁ āpajjanti. </span><br><p id=pe5:71.3><span class=root>Seyyathāpi nāma uppalaṁ vā padumaṁ vā pathaviṁ nissāya pathaviṁ patiṭṭhāya vuddhiṁ virūḷhiṁ vepullataṁ āpajjati. </span><br><p id=pe5:71.4><span class=root>Ete saṅkhārā avijjāyaṁ patiṭṭhitā avijjāyaṁ nissāya vuddhiṁ virūḷhiṁ vepullataṁ gacchanti. </span><br><p id=pe5:71.5><span class=root>Evaṁ patiṭṭhahanaṭṭhena avijjā saṅkhārānaṁ paccayo. </span><br><p id=pe5:72.1><span class=root>Puna rāgasahagatassa kammassa vipākena paṭisandhimhi bhavo nibbattati, taṁ kammassa sabbaṁ abhiniviṭṭhaṁ aññāṇavasena ponobhavikā saṅkhārāti vuccanti, evampi avijjāpaccayā saṅkhārā atthi. </span><br><p id=pe5:72.2><span class=root>Puna pañcasu ye ca sekkhā puggalā, ye ca asaññisamāpattiṁ samāpannā, ye ca bhavagatā, ye ca antogatāyeva saṁsedajā, ye ca vā pana añño hi koci anāgāmibhūtā na cetenti na ca patthenti, tesaṁ kiṁ paccayā saṅkhārā. </span><br><p id=pe5:72.3><span class=root>Puna rāgā atthi tesaṁ saṅkhārāni upādānāni cittamanussarantiyeva avipakkavipākasamūhatā asamucchinnapaccayā tesaṁ puna ca gato bhavati. </span><br><p id=pe5:72.4><span class=root>Evampi hi avijjāpaccayā saṅkhārā. </span><br><p id=pe5:72.5><span class=root>Puna sā te na upādānā napi saṅkhārā atthi, puna tesaṁ satta anusayā asamūhatā asamucchinnā tadārammaṇaṁ bhavati. </span><br><p id=pe5:72.6><span class=root>Viññāṇassa patiṭṭhāya viññāṇapaccayā nāmarūpaṁ. </span><br><p id=pe5:72.7><span class=root>Evampi avijjāpaccayā saṅkhārā. </span><br><p id=pe5:72.8><span class=root>Puna sā yaṁ kiñci kammaṁ ācayagāmi sabbaṁ taṁ avijjāvasena abhisaṅkhariyati taṇhāvasena ca allīyati aññāṇavasena ca tattha ādīnavampi na jānāti. </span><br><p id=pe5:72.9><span class=root>Tadeva viññāṇabījaṁ bhavati, sāyeva taṇhāsineho bhavati. </span><br><p id=pe5:72.10><span class=root>Sāyeva avijjā sammohoti. </span><br><p id=pe5:72.11><span class=root>Evampi avijjāpaccayā saṅkhārā vattabbā. </span><br><p id=pe5:72.12><span class=root>Iti imehi ākārehi avijjā saṅkhārānaṁ paccayo. </span><br><p id=pe5:73.1><span class=root>Tattha avijjāya hetu ayoniso manasikāro paccayo hoti. </span><br><p id=pe5:73.2><span class=root>Tattha abhicchedo ayaṁ tattha tatiyaṁ balaṁ nivatti, ayaṁ paṭisandhi. </span><br><p id=pe5:73.3><span class=root>Tattha punabbhavo yo avecchedo asamugghātanaṭṭhena ayaṁ anusayo. </span><br><p id=pe5:73.4><span class=root>Yathā paṭākaṁ vā sāṭakaṁ vā dve janā pīḷesu ca ekā vā balaṁ vā assa nivāṭassesu, na pana pīḷesu soseyya. </span><br><p id=pe5:73.5><span class=root>Tattha yaṁ sinehā āpodhātu anupullanā sosetabbā. </span><br><p id=pe5:73.6><span class=root>Uṇhadhātumāgamma sace puna taṁ ākāse nikkhipeyya taṁ ussāvena yebhuyyataraṁ sinehamāpajjeyya, na hi anāgamma tejodhātuṁ parisesaṁ gaccheyya. </span><br><p id=pe5:73.7><span class=root>Evameva bhavaggaparamāpi samāpatti na anurūpassa samugghātāya saṁvattati. </span><br><p id=pe5:73.8><span class=root>Te hi ālayanti sammasanti, na ca taṇhāya taṇhāpahānaṁ gacchanti. </span><br><p id=pe5:73.9><span class=root>Tattha so asamugghāto. </span><br><p id=pe5:73.10><span class=root>Avijjāya anusayo ca cittassa sampalibodho, idaṁ pariyuṭṭhānaṁ. </span><br><p id=pe5:73.11><span class=root>Yathābhūtaṁ viññāṇassa appaṭivedho ayaṁ avijjāāsavo avijjāviññāṇabījaṁ bhavati. </span><br><p id=pe5:73.12><span class=root>Yaṁ bījaṁ so hetu na samucchijjati, asamucchijjanto paṭisandehati. </span><br><p id=pe5:73.13><span class=root>Paṭisandahanto na samugghātaṁ gacchati. </span><br><p id=pe5:73.14><span class=root>Asamugghātaṁ cittaṁ pariyonahati, pariyonaddhacitto yathābhūtaṁ nappajānāti, iti saññāṇassa sāsavattho, avijjattho, hetuattho, avacchedattho, anivattiattho, phalattho paṭisandhiattho, punabbhavattho, asamugghātattho, anusayattho, pariyuṭṭhānattho, apaṭivedhanattho. </span><br><p id=pe5:73.15><span class=root>Ettāvatā avijjāya khettaṁ niddiṭṭhaṁ bhavati. </span><br><p id=pe5:73.16><span class=root>Ayaṁ vuccate parikkhāro nāma hāro. </span><br><p id=pe5:74.1><span class=root>Tattha katamo samāropano hāro? </span><br><p id=pe5:74.2><span class=root>Ugghaṭitamhi tamhi santañceva ca naṁ vitthāraṁ pana vattabbaṁ. </span><br><p id=pe5:74.3><span class=root>Vitthāravidhaṁ cittaññā ayaṁ samāropano hāro. </span><br><p id=pe5:74.4><span class=root>Tattha nāmaniddeso upaghaṭakā vatthuniddeso vevacanaṁ vatthubhūto vitthāro. </span><br><p id=pe5:74.5><span class=root>Yathā kiṁ, yā bhikkhūnaṁ vattato pahātabbo, ayaṁ upaghaṭanā. </span><br><p id=pe5:75.1><span class=root>Tattha katamo samāropano? </span><br><p id=pe5:75.2><span class=root>Kiñci na vattabbaṁ, rūparāgaṁ vā nāmavantapahātabbaṁ. </span><br><p id=pe5:75.3><span class=root>Yāva viññāṇanti vitthārena kātabbāni. </span><br><p id=pe5:75.4><span class=root>Avijjā tā opammena paññāpetabbā, ayaṁ samāropano. </span><br><p id=pe5:75.5><span class=root>Nissitacittassa ca mattiko ca nissayo taṇhā ca diṭṭhi ca. </span><br><p id=pe5:75.6><span class=root>Tattha diṭṭhi avijjā taṇhā saṅkhārā. </span><br><p id=pe5:75.7><span class=root>Tattha diṭṭhipaccayā taṇhā ime avijjāpaccayā saṅkhārā. </span><br><p id=pe5:75.8><span class=root>Tattha nissitaṁ viññāṇaṁ idaṁ saṅkhārapaccayā viññāṇaṁ yāva jarāmaraṇaṁ, idaṁ saṅkhittena bhāsite avasiṭṭhaṁ paropayati. </span><br><p id=pe5:76.1><span class=root>Anissitassa calitaṁ natthīti tassa evaṁ diṭṭhiyā taṇhāya ca pahānaṁ tattha diṭṭhiavijjānirodhāya bhūtaṁ viññāṇaṁ sarāgaṭṭhāniyesu dhammesu taṁ taṁ dhammaṁ upecca aññaṁ dhammaṁ dhāvati makkaṭopamatāya, atha khvassa parittesu dhammesu sarāgaṭṭhāniyesu chandarāgo natthi kuto tato calanā, adhimattesu sattesu cittaṁ nivessayati taṁ apatiṭṭhitaṁ viññāṇaṁ anāhāraṁ nirujjhati viññāṇanirodhā nāmarūpanirodho yāva jarāmaraṇanirodho. </span><br><p id=pe5:76.2><span class=root>Ayaṁ samāropano. </span><br><p id=pe5:77.1><span class=root>Tattha rāgavasena viññāṇassa calitaṁ sapariggaho, tasmiṁ calite asati yo parikilesopacāro tividho aggi paṭippassaddho bhavati. </span><br><p id=pe5:77.2><span class=root>Tenāha calite asante passaddhi hoti. </span><br><p id=pe5:77.3><span class=root>Tattha yaṁ samāropanā passaddhakāyo sukhaṁ vedeti, sukhino cittaṁ samādhiyati. </span><br><p id=pe5:77.4><span class=root>Yāva vimuttitamiti ñāṇadassanaṁ bhavati. </span><br><p id=pe5:77.5><span class=root>So āsavānaṁ khayā ca vimutti no upapajjati. </span><br><p id=pe5:77.6><span class=root>Tassa upapattissa āgatigatiyā asantiyā nevidha na huraṁ na ubhayamantarena. </span><br><p id=pe5:77.7><span class=root>Esevanto dukkhassāti anupādisesā nibbānadhātu. </span><br><p id=pe5:77.8><span class=root>Idamassa suttassa majjhe samāropitaṁ paṭiccasamuppāde ca vimuttiyaṁ ca yogo na ca etaṁ tassa saṅkhittena bhāsitassa vitthārena atthaṁ vibhajjanti. </span><br><p id=pe5:77.9><span class=root>Ayaṁ vuccate samāropano hāro. </span><br><p id=pe5:77.10><span class=root>Na ca saṅkilesabhāgiyena suttena saṅkilesabhāgiyo ye ca dhammā samāropayitabbā nāññe. </span><br><p id=pe5:77.11><span class=root>Evaṁ vāsanābhāgiye nibbedhabhāgiye, ayaṁ samāropano hāro. </span><br><p id=pe5:77.12><span class=root>Ime soḷasa hārā. </span><br><p id=pe5:78.1><span class=root>Suvīrassa mahākaccāyanassa jambuvanavāsino peṭakopadese hāravibhaṅgo nāma pañcamā bhūmi. </span><br></main><footer class="container footer"><small><a href=/about/>Contact info</a></small></footer>