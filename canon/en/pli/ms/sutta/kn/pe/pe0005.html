<!doctypehtml><html lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><link href=/static/canon/css/author_toggle.css rel=stylesheet><style></style><script src=/static/canon/js/no-flash-theme.js></script><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><button aria-label="Toggle dark mode"class=theme-toggle id=theme-toggle><span class=light-icon>🔆</span> <span class=dark-icon>🌙</span></button></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/pe.html> Peṭakopadesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/pe/pe0004.html>Previous</a><a href=/canon/en/pli/ms/sutta/kn/pe/pe0006.html>Next</a></div><p><div class=verse-container id=pe5:0.1><span>Peṭakopadesa </span></div><p><div class=verse-container id=pe5:0.2><span class=big-bold>5. Hāravibhaṅgapañcamabhūmi </span></div><p><div class=verse-container id=pe5:1.1><span>Tattha katamo hāravibhaṅgo? </span></div><p><div class=verse-container id=pe5:1.2><span>Yattha soḷasa hārā akkharaso bhedaṁ gacchanti. </span></div><p><div class=verse-container id=pe5:1.3><span>Tattha ādimhi desanāhāro. </span></div><p><div class=verse-container id=pe5:1.4><span>Tattha ayaṁ gāthā kusalā vā akusalā vā saccāni vā saccekadeso vā. </span></div><p><div class=verse-container id=pe5:1.5><span>Kiṁ desitanti? </span></div><p><div class=verse-container id=pe5:1.6><span>Sutte vīmaṁsā desanāhāro. </span></div><p><div class=verse-container id=pe5:1.7><span>Yathā ariyasaccāni nikkhepo cattāri saccāni sādhāraṇāni asādhāraṇāni ca. </span></div><p><div class=verse-container id=pe5:1.8><span>Yāni ca aṭṭhārasa padāni dukkhato satta padāni saṅkhepena kāyikena cetasikena dukkhena, appiyasampayogena piyavippayogena ca tīhi ca saṅkhatāhi. </span></div><p><div class=verse-container id=pe5:1.9><span>Tattha tīṇi saṅkhatalakkhaṇāni tisso dukkhatā uppādo saṅkhatalakkhaṇaṁ, saṅkhāradukkhatāya dukkhatā ca saṅkhatalakkhaṇaṁ, vipariṇāmadukkhatāya dukkhatāti aññathattaṁ ca saṅkhatalakkhaṇaṁ, dukkhadukkhatāya ca dukkhatā, imesaṁ tiṇṇaṁ saṅkhatalakkhaṇānaṁ tīsu vedanābhūmīsu adukkhamasukhā vedanā uppādo saṅkhatalakkhaṇaṁ, saṅkhāradukkhatāya ca dukkhatā tayo saṅkhatalakkhaṇaṁ, sukhā vedanāya ca vipariṇāmadukkhatāya ca dukkhatāti aññathattaṁ saṅkhatalakkhaṇaṁ, dukkhāvedanā dukkhadukkhatā ca dukkhatā imamhi imesu navapadesu paṭhamakesu sattasu padesu soḷasasu padesu dukkhā pariyesitabbā, ekādasa dukkhatāya ca lakkhaṇaṁ niddese niddiṭṭhaṁ. </span></div><p><div class=verse-container id=pe5:1.10><span>Pātubhāvalakkhaṇā jātiyā ca pātubhāvacutilakkhaṇo cutoti vitthārena pannarasapadāni kattabbāni, evaṁ sādhāraṇāni asādhāraṇāni ca sattasu dasasu padesu paññāsa tividhe ca sāsanappaṭṭhāne aṭṭhārasavidhesu ca suttādhiṭṭhānesu dasavidhesu ca suttavidheyyesu soḷasavidhesu ca hāresu ekavīsatividhāya ca pavicayavīmaṁsāyāti idaṁ desitaṁ. </span></div><p><div class=verse-container id=pe5:1.11><span>Yathābhūtañca desitanti, ayaṁ vuccati desanāhāro. </span></div><p><div class=verse-container id=pe5:2.1><span>Tattha katamo vicayo hāro? </span></div><p><div class=verse-container id=pe5:3.1><span>“Padaṁ pañhā ca pucchā ca, </span></div><p><div class=verse-container id=pe5:3.2><span>kiṁ pubbaṁ kiñca pacchimaṁ; </span></div><p><div class=verse-container id=pe5:3.3><span>Anugīti sā ca vicayo, </span></div><p><div class=verse-container id=pe5:3.4><span>hāro vicayoti niddiṭṭho”. </span></div><p><div class=verse-container id=pe5:4.1><span>Padanti paṭhamaṁ padaṁ. </span></div><p><div class=verse-container id=pe5:4.2><span>Tassa ko attho? </span></div><p><div class=verse-container id=pe5:4.3><span>Yaṁ bhagavā puṭṭho āyasmatā ajitena taṁ gahetabbaṁ, katipadāni puṭṭhāni yathā kiṁ kenassu nivuto lokoti gāthā, imāni katipadāni cattāri iti visajjanāya pucchā. </span></div><p><div class=verse-container id=pe5:4.4><span>Yattakehi padehi bhagavatā visajjitāni padāni iti pucchāya ca yā padānaṁ saṅkāsanā, idaṁ vuccati padanti. </span></div><p><div class=verse-container id=pe5:5.1><span>Pañhāti imāni cattāri padāni. </span></div><p><div class=verse-container id=pe5:5.2><span>Kati pañhā? </span></div><p><div class=verse-container id=pe5:5.3><span>Eko vā dve vā taduttari vā imāni cattāri padāni eko pañho, atthānuparivatti byañjanaṁ hoti, sambahulānipi padāni ekamevatthaṁ pucchati. </span></div><p><div class=verse-container id=pe5:5.4><span>Imāni cattāri padāni anuparivattīni taṁ byañjanena eko pañhova hoti. </span></div><p><div class=verse-container id=pe5:5.5><span>Kenassu nivuto lokoti lokaṁ sandhāya pucchati, kenassu nappakāsati kissābhilepanaṁ brūsīti taṁyeva pucchati. </span></div><p><div class=verse-container id=pe5:5.6><span>Kiṁsu tassa mahabbhayanti taṁyeva pucchati. </span></div><p><div class=verse-container id=pe5:5.7><span>Evaṁ atthānuparivatti byañjanaṁ eko pañho hoti, so pañho catubbidho ekaṁsabyākaraṇīyo vibhajjabyākaraṇīyo paṭipucchābyākaraṇīyo ṭhapaniyoti. </span></div><p><div class=verse-container id=pe5:5.8><span>Tattha cakkhu aniccanti ekaṁsabyākaraṇīyo, yaṁ aniccaṁ taṁ dukkhanti vibhajjabyākaraṇīyo, siyā aniccaṁ na cakkhu, yānipi āyatanāni ca na cakkhu, tānipi aniccanti na cakkhuyeva, ayaṁ vibhajjabyākaraṇīyo, yaṁ cakkhu taṁ cakkhundriyaṁ neti paṭipucchābyākaraṇīyo, taṁ cakkhu tathāgatoti ṭhapaniyo. </span></div><p><div class=verse-container id=pe5:5.9><span>Aññatra cakkhunāti ṭhapaniyo pañho. </span></div><p><div class=verse-container id=pe5:5.10><span>Idaṁ pañhaṁ bhagavā kiṁ pucchito, lokassa saṅkileso pucchito. </span></div><p><div class=verse-container id=pe5:5.11><span>Kiṅkāraṇaṁ? </span></div><p><div class=verse-container id=pe5:5.12><span>Tividho hi saṅkileso taṇhāsaṅkileso ca diṭṭhisaṅkileso ca duccaritasaṅkileso ca. </span></div><p><div class=verse-container id=pe5:5.13><span>Tattha avijjāya nivutoti avijjaṁ dasseti, jappāti taṇhaṁ dasseti, mahabbhayanti akusalassa kammassa vipākaṁ dasseti, sotaṁ nāma sukhavedanīyassa kammassa dukkhavedanīyo vipāko bhavissatīti netaṁ ṭhānaṁ vijjatīti bhagavā visajjeti, catūhi yo padehi avijjāya nivuto lokoti …pe… </span></div><p><div class=verse-container id=pe5:5.14><span>evaṁ vuccati. </span></div><p><div class=verse-container id=pe5:6.1><span>Taduttari paṭipucchati, savanti sabbadhi sotāti gāthā, cattāri padāni pucchati taṁ bhagavā dvīhi padehi visajjeti. </span></div><p><div class=verse-container id=pe5:7.1><span>“Yāni sotāni lokasmiṁ, </span></div><p><div class=verse-container id=pe5:7.2><span>sati tesaṁ nivāraṇaṁ; </span></div><p><div class=verse-container id=pe5:7.3><span>Sotānaṁ saṁvaraṁ brūmi, </span></div><p><div class=verse-container id=pe5:7.4><span>paññāyete pidhīyare”. </span></div><p><div class=verse-container id=pe5:8.1><span>Imāni cattāri padāni dvīhi padehi visajjeti. </span></div><p><div class=verse-container id=pe5:8.2><span>Idaṁ padanti pucchito, tassa saṅkiliṭṭhassa lokassa vodānaṁ pucchito, sotāni cha taṇhākāyā bahulādhivacanena niddiṭṭhā bhavanti sabbehi āyatanehi. </span></div><p><div class=verse-container id=pe5:8.3><span>Tāni sotāni kena nivāriyantīti pariyuṭṭhānapahānaṁ pucchati, kena sotā pidhīyareti anusayasamugghātaṁ pucchati. </span></div><p><div class=verse-container id=pe5:8.4><span>Tattha bhagavā chasu dvāresu satiyā deseti, yo hi sampajāno viharati satidovārikena ca tassa indriyāni guttāni sambhavanti. </span></div><p><div class=verse-container id=pe5:8.5><span>Tattha guttesu indriyesu yā yā vipassanā, sā sā tesaṁ tesaṁ sotānaṁ tassā ca avijjāya yo loko nivuto accantapahānāya saṁvattati. </span></div><p><div class=verse-container id=pe5:8.6><span>Evaṁ sotāni pihitānipi bhavanti tato uttari pucchati. </span></div><p><div class=verse-container id=pe5:9.1><span>Paññā ca sati ca nāmarūpassa kho tassa bhagavantaṁ puṭṭhumāgamma katthetaṁ upasammati imāni cattāri padāni bhagavā ekena padena visajjeti. </span></div><p><div class=verse-container id=pe5:10.1><span>“Yametaṁ pañhaṁ apucchi, </span></div><p><div class=verse-container id=pe5:10.2><span>Ajita taṁ vadāmi te; </span></div><p><div class=verse-container id=pe5:10.3><span>…pe… </span></div><p><div class=verse-container id=pe5:10.4><span>Viññāṇassa nirodhena, </span></div><p><div class=verse-container id=pe5:10.5><span>Etthetaṁ upasammati”. </span></div><p><div class=verse-container id=pe5:11.1><span>Iminā pañhena kiṁ pucchati? </span></div><p><div class=verse-container id=pe5:11.2><span>Anupādisesanibbānadhātuṁ pucchati, taṁ bhagavā anupādisesāya nibbānadhātuyā visajjeti. </span></div><p><div class=verse-container id=pe5:11.3><span>Tattha paṭhamena pañhena saṅkilesaṁ pucchati. </span></div><p><div class=verse-container id=pe5:11.4><span>Dutiyena pañhena vodānaṁ pucchati. </span></div><p><div class=verse-container id=pe5:11.5><span>Tatiyena pañhena sopādisesanibbānadhātuṁ pucchati. </span></div><p><div class=verse-container id=pe5:11.6><span>Catutthena pañhena anupādisesanibbānadhātuṁ paṭipucchati tato uttari paṭipucchati. </span></div><p><div class=verse-container id=pe5:12.1><span>“Ye ca saṅkhātadhammāse, </span></div><p><div class=verse-container id=pe5:12.2><span>ye ca sekhā puthū idha; </span></div><p><div class=verse-container id=pe5:12.3><span>Tesaṁ me nipako iriyaṁ, </span></div><p><div class=verse-container id=pe5:12.4><span>puṭṭho pabrūhi mārisa”. </span></div><p><div class=verse-container id=pe5:13.1><span>Imāni cattāri padāni pucchati. </span></div><p><div class=verse-container id=pe5:13.2><span>Kati ca pana te pañhe saṅkhātadhammā ca arahantā sekkhā ca? </span></div><p><div class=verse-container id=pe5:13.3><span>Kiṁ pubbaṁ kiñca pacchimanti ayamattho. </span></div><p><div class=verse-container id=pe5:13.4><span>Tattha kataraṁ paṭhamaṁ pucchati, kataraṁ pacchā? </span></div><p><div class=verse-container id=pe5:13.5><span>Arahantaṁ paṭhamaṁ pucchati. </span></div><p><div class=verse-container id=pe5:13.6><span>Sekkhadhamme tattha kena padena saṅkhātadhammāti arahanto gahitā, puthūti sekkhā gahitā. </span></div><p><div class=verse-container id=pe5:13.7><span>Tesaṁ me nipakoti sādhāraṇaṁ padaṁ bhagavantaṁ pucchati. </span></div><p><div class=verse-container id=pe5:13.8><span>Tassa sādhāraṇāni ca asādhāraṇāni ca pañhesu pucchitabbāni. </span></div><p><div class=verse-container id=pe5:13.9><span>Taṁ bhagavā visajjeti. </span></div><p><div class=verse-container id=pe5:13.10><span>Na tathā puṭṭhaṁ, paṭhamaṁ puṭṭhaṁ, taṁ pucchā visajjeti. </span></div><p><div class=verse-container id=pe5:13.11><span>Yaṁ pacchā pucchitaṁ paṭhamaṁ visajjeti. </span></div><p><div class=verse-container id=pe5:13.12><span>Kiñca idaṁ pucchitaṁ visuddhānaṁ visujjhantānañca kā iriyāti idaṁ pucchi, taṁ kāmesu nābhigijjheyya. </span></div><p><div class=verse-container id=pe5:13.13><span>Manasānāvilo siyāti pariyuṭṭhānāni vitakkena ca bhagavā nivāreti, dve pana vitakkaanāvilatāya pariyuṭṭhānaṁ, yathā nīvaraṇesu niddiṭṭhaṁ. </span></div><p><div class=verse-container id=pe5:13.14><span>Kusalā sabbadhammesūti arahantaṁ visajjeti. </span></div><p><div class=verse-container id=pe5:14.1><span>Kenassu tarati oghanti gāthā, imāni cattāri padāni. </span></div><p><div class=verse-container id=pe5:14.2><span>Cattāroyeva pañhā. </span></div><p><div class=verse-container id=pe5:14.3><span>Kiṅkāraṇaṁ, na hi ettha atthānuparivatti byañjanaṁ yathā paṭhamaṁ ajitapañhesu, tassa na ekaṁsena bahūni visajjanāni, bahukā pañhā, ekova na cāpi, sabbe pucchati, pubbe visajjito, yathā catuttho ajitapañhe, yaṁ ettha yathābhūtaṁ pariyesanāpadabandhena visajjanāyo evaṁ yathābhūtaṁ pariyesati. </span></div><p><div class=verse-container id=pe5:14.4><span>Yo puna ettha yaṁ evaṁ pucchati tattha ayamākāro pucchanāyaṁ antojaṭā bahijaṭāti gāthā pucchitavisajjanāya maggitabbā. </span></div><p><div class=verse-container id=pe5:14.5><span>Kathaṁ visajjitāti bhagavāti visajjeti? </span></div><p><div class=verse-container id=pe5:14.6><span>Sīle patiṭṭhāya naro sapaññoti gāthā. </span></div><p><div class=verse-container id=pe5:14.7><span>Tattha cittabhāvanāya samathā, paññābhāvanāya vipassanā. </span></div><p><div class=verse-container id=pe5:14.8><span>Tattha evaṁ anumīyati, ye dhammā samathena ca vipassanāya ca pahīyanti, te ime antojaṭā bahijaṭā. </span></div><p><div class=verse-container id=pe5:14.9><span>Tattha visajjanaṁ samathena rāgo pahīyati, vipassanāya avijjā. </span></div><p><div class=verse-container id=pe5:14.10><span>Ajjhattavatthuko rāgo antojaṭā, bāhiravatthuko rāgo bahijaṭā. </span></div><p><div class=verse-container id=pe5:14.11><span>Ajjhattavatthukā sakkāyadiṭṭhi, ayaṁ antojaṭā. </span></div><p><div class=verse-container id=pe5:14.12><span>Ekasaṭṭhi diṭṭhigatāni ca bāhiravatthukāni bahijaṭā, yā hi ajjhattavatthukā yā diṭṭhibhāgiyena bhavissati, ayaṁ jaṭā. </span></div><p><div class=verse-container id=pe5:14.13><span>Tathā saṅkhittena yā kāci ajjhattavatthukā taṇhā ca diṭṭhi ca, ayaṁ antojaṭā. </span></div><p><div class=verse-container id=pe5:14.14><span>Yā kāci bāhiravatthukā taṇhā ca diṭṭhi ca, ayaṁ bahijaṭā. </span></div><p><div class=verse-container id=pe5:15.1><span>Yathā devatā bhagavantaṁ pucchati “catucakkaṁ navadvāran”ti gāthā. </span></div><p><div class=verse-container id=pe5:15.2><span>Tattha bhagavā visajjeti “chetvā naddhiṁ varattaṁ cā”ti gāthā, idaṁ bhagavā dukkhanirodhagāminiṁ paṭipadaṁ visajjeti. </span></div><p><div class=verse-container id=pe5:15.3><span>Imāya visajjanāya bhagavā anumīyati kilese ettha purimāya gāthāya niddisitabbena. </span></div><p><div class=verse-container id=pe5:15.4><span>Taṁ hi catucakkanti cattāro vā hatthapādā. </span></div><p><div class=verse-container id=pe5:15.5><span>Navadvāranti nava vaṇamukhāni. </span></div><p><div class=verse-container id=pe5:15.6><span>Yathā catucakkanti cattāro upādānā, upādānappaccayā bhavo, upādānanirodhā bhavanirodho. </span></div><p><div class=verse-container id=pe5:15.7><span>Navadvāranti nava mānavidhā, mānajātikāya hi dukkhaṁ seyyenamhi paraso tīṇi tikāni puṇṇaṁ. </span></div><p><div class=verse-container id=pe5:15.8><span>Tikena saṁyuttaṁ hi pañcakāmaguṇiko rāgo. </span></div><p><div class=verse-container id=pe5:15.9><span>Tattha naddhīti taṇhā visajjīyati. </span></div><p><div class=verse-container id=pe5:15.10><span>Varattanti mānaṁ visajjeti, icchā lobho ca pāpakoti pañcakāmaguṇiko rāgo. </span></div><p><div class=verse-container id=pe5:15.11><span>Tattha visamalobho pāpakoti niddisiyati samūlataṇhanti. </span></div><p><div class=verse-container id=pe5:15.12><span>Aññāṇamūlakā taṇhāti aññāṇamūlakā taṇhā, taṇhāya ca diṭṭhiyā ca pahānaṁ. </span></div><p><div class=verse-container id=pe5:15.13><span>Ye ca puna aññepi keci catucakkayogena teneva kāraṇena ca yujjanti, saṁsāragāmino dhammā sabbe niddisitabbā. </span></div><p><div class=verse-container id=pe5:15.14><span>Tatthāyaṁ gāthā visajjanā pucchāya ca visajjanāya sameti. </span></div><p><div class=verse-container id=pe5:15.15><span>Yaṁ yadi sandena atha saha byākaraṇena anugītiyaṁ ca so vicayoti bhagavā yattakāni padāni nikkhipati, tattakehi anugāyati. </span></div><p><div class=verse-container id=pe5:16.1><span>Aṭṭhahi, bhikkhave, aṅgehi samannāgato bhikkhu dūteyyaṁ gantumarahati. </span></div><p><div class=verse-container id=pe5:16.2><span>Imāni aṭṭha padāni nikkhittāni. </span></div><p><div class=verse-container id=pe5:16.3><span>Chahi padehi bhagavā anugāyati. </span></div><p><div class=verse-container id=pe5:17.1><span>“Yo ve na byathati patvā, </span></div><p><div class=verse-container id=pe5:17.2><span>parisaṁ uggavādiniṁ; </span></div><p><div class=verse-container id=pe5:17.3><span>Na ca hāpeti vacanaṁ, </span></div><p><div class=verse-container id=pe5:17.4><span>na ca chādeti sāsanaṁ. </span></div><p><div class=verse-container id=pe5:18.1><span>Asandiddhiṁ ca bhaṇati, </span></div><p><div class=verse-container id=pe5:18.2><span>Pucchito na ca kuppati; </span></div><p><div class=verse-container id=pe5:18.3><span>Sa ve tādisako bhikkhu, </span></div><p><div class=verse-container id=pe5:18.4><span>Dūteyyaṁ gantumarahatī”ti. </span></div><p><div class=verse-container id=pe5:19.1><span>Tattha pana bhagavā yattakāni padāni nikkhipati, tattakehi anugāyati. </span></div><p><div class=verse-container id=pe5:19.2><span>Sattahi, bhikkhave, aṅgehi samannāgato kalyāṇamitto piyo garubhāvanīyoti vitthārena, idaṁ bhagavā sattahi padehi anugāyati. </span></div><p><div class=verse-container id=pe5:19.3><span>Iti bahussutavā anugāyati, appatarakathaṁ padaṁ vā nikkhepo, bahussutavā nava padāni nikkhepo, appatarikā anugītiyā bahutarikā anugāyati. </span></div><p><div class=verse-container id=pe5:19.4><span>Ayaṁ vuccati te anugīti ca vicayo, ayaṁ vicayo nāma hāro. </span></div><p><div class=verse-container id=pe5:20.1><span>Tattha katamo yuttihāro? </span></div><p><div class=verse-container id=pe5:21.1><span>“Sabbesaṁ hārānaṁ, </span></div><p><div class=verse-container id=pe5:21.2><span>Yā bhūmī yo ca gocaro tesaṁ; </span></div><p><div class=verse-container id=pe5:21.3><span>Yuttāyutti parikkhā, </span></div><p><div class=verse-container id=pe5:21.4><span>Hāro yuttīti niddiṭṭho”. </span></div><p><div class=verse-container id=pe5:22.1><span>Hārānaṁ soḷasannaṁ yathā desanā yathā vicayo yo ca niddisiyati, ayaṁ niddeso. </span></div><p><div class=verse-container id=pe5:22.2><span>Ayaṁ pucchā suttesu na yujjatīti yā tattha vīmaṁsā, ayaṁ yutti. </span></div><p><div class=verse-container id=pe5:23.1><span>Yathā hi sahetū sappaccayā sattā saṅkilissanti, atthi hetu atthi paccayo sattānaṁ saṅkilesāya, sahetū sappaccayā sattā visujjhanti, atthi hetu atthi paccayo sattānaṁ visuddhiyā. </span></div><p><div class=verse-container id=pe5:23.2><span>Sīlavatā, ānanda, puggalena na veyyākaraṇiyā kinti me vippaṭisāro uppādeyya …pe… abyākaraṇaṁ kattabbaṁ, ayaṁ visuddhiyā maggo. </span></div><p><div class=verse-container id=pe5:23.3><span>Tassa hetu ko paccayo, sīlakkhandhassa cattāri cattāri hetu ca paccayo ca. </span></div><p><div class=verse-container id=pe5:23.4><span>Sappurisasaṁsevo yo ca patirūpadesavāso ca, ayaṁ upādāpaccayatā sappaccayo. </span></div><p><div class=verse-container id=pe5:23.5><span>Yaṁ porāṇakammaṁ assa vipāko paccayo, tāya paccayāya attasammāpaṇidhi, ayaṁ hetu. </span></div><p><div class=verse-container id=pe5:23.6><span>Iti sīlakkhandho sahetu sappaccayoti idaṁ lokikaṁ sīlaṁ. </span></div><p><div class=verse-container id=pe5:24.1><span>Yaṁ pana lokuttaraṁ sīlaṁ, tassa tīṇi indriyāni paccayo—</span></div><p><div class=verse-container id=pe5:24.2><span>saddhindriyaṁ vīriyindriyaṁ samādhindriyaṁ—</span></div><p><div class=verse-container id=pe5:24.3><span>ayaṁ paccayo. </span></div><p><div class=verse-container id=pe5:24.4><span>Satindriyañca paññindriyañca hetu. </span></div><p><div class=verse-container id=pe5:24.5><span>Paññāya nibbedhagāminiyā, yaṁ sīlaṁ jāyati. </span></div><p><div class=verse-container id=pe5:24.6><span>Sotāpannassa ca sīlaṁ tenāyaṁ hetu ayaṁ paccayo. </span></div><p><div class=verse-container id=pe5:24.7><span>Yaṁ puna samādhino passaddhi ca pīti ca pāmojjaṁ paccayo. </span></div><p><div class=verse-container id=pe5:24.8><span>Yaṁ sukhaṁ hetu tena samādhikkhandho sahetu sappaccayo. </span></div><p><div class=verse-container id=pe5:24.9><span>Yaṁ samāhito yathābhūtaṁ pajānāti, ayaṁ paññā. </span></div><p><div class=verse-container id=pe5:24.10><span>Tassa paratoghoso ajjhattaṁ ca yoniso manasikāro hetu ca paccayo ca, iti ime tayo khandhā sahetū sappaccayā evaṁ satta paññā. </span></div><p><div class=verse-container id=pe5:24.11><span>Sattabyākaraṇīsu ca suttesu na yujjati. </span></div><p><div class=verse-container id=pe5:24.12><span>Ayaṁ yuttihāro. </span></div><p><div class=verse-container id=pe5:24.13><span>So catūsu mahāpadesesu daṭṭhabbo. </span></div><p><div class=verse-container id=pe5:25.1><span>Tattha katamaṁ padaṭṭhānaṁ? </span></div><p><div class=verse-container id=pe5:26.1><span>“Dhammaṁ deseti jino, </span></div><p><div class=verse-container id=pe5:26.2><span>Tassa ca dhammassa yaṁ padaṭṭhānaṁ; </span></div><p><div class=verse-container id=pe5:26.3><span>Iti yāva sabbadhammā, </span></div><p><div class=verse-container id=pe5:26.4><span>Eso hāro padaṭṭhāno”. </span></div><p><div class=verse-container id=pe5:27.1><span>Tattha pañca kāmaguṇā kāmarāgassa padaṭṭhānaṁ. </span></div><p><div class=verse-container id=pe5:27.2><span>Yesaṁ kesañci kāmarāgo uppajjati uppanno vā uppajjissati vā, etesu yepi pañcasu rūpesu āyatanesu nāññatra etehi kāmarāgassa padaṭṭhānanti. </span></div><p><div class=verse-container id=pe5:27.3><span>Vuccate, tena pañca kāmaguṇā kāmarāgassa padaṭṭhānaṁ. </span></div><p><div class=verse-container id=pe5:27.4><span>Pañcindriyāni rūparāgassa padaṭṭhānaṁ. </span></div><p><div class=verse-container id=pe5:27.5><span>Manindriyaṁ bhavarāgassa padaṭṭhānaṁ. </span></div><p><div class=verse-container id=pe5:27.6><span>Pañcakkhandhā sakkāyadiṭṭhiyā padaṭṭhānaṁ. </span></div><p><div class=verse-container id=pe5:27.7><span>Ekasaṭṭhi diṭṭhigatāni diṭṭhirāgassa padaṭṭhānaṁ. </span></div><p><div class=verse-container id=pe5:27.8><span>Kāmadhātu kāmarāgassa padaṭṭhānaṁ. </span></div><p><div class=verse-container id=pe5:27.9><span>Arūpadhātu arūparāgassa padaṭṭhānaṁ. </span></div><p><div class=verse-container id=pe5:27.10><span>Sukhasaññā kāmarāgassa padaṭṭhānaṁ. </span></div><p><div class=verse-container id=pe5:27.11><span>Byāpādasaññā byāpādassa padaṭṭhānaṁ. </span></div><p><div class=verse-container id=pe5:27.12><span>Asampajaññatā sammohassa padaṭṭhānaṁ. </span></div><p><div class=verse-container id=pe5:27.13><span>Nava āghātavatthūni byāpādassa padaṭṭhānaṁ. </span></div><p><div class=verse-container id=pe5:27.14><span>Navavidhaṁ mānaṁ mānassa padaṭṭhānaṁ. </span></div><p><div class=verse-container id=pe5:27.15><span>Sukhā vedanā rāgānusayassa padaṭṭhānaṁ. </span></div><p><div class=verse-container id=pe5:27.16><span>Dukkhā vedanā paṭighānusayassa padaṭṭhānaṁ. </span></div><p><div class=verse-container id=pe5:27.17><span>Adukkhamasukhā vedanā avijjānusayassa padaṭṭhānaṁ. </span></div><p><div class=verse-container id=pe5:27.18><span>Attavādupādānañca musāvādo ca lobhassa padaṭṭhānaṁ. </span></div><p><div class=verse-container id=pe5:27.19><span>Pāṇātipāto ca pisuṇavācā ca pharusavācā ca byāpādassa padaṭṭhānaṁ. </span></div><p><div class=verse-container id=pe5:27.20><span>Micchattañca samphappalāpo ca mohassa padaṭṭhānaṁ. </span></div><p><div class=verse-container id=pe5:27.21><span>Bhavaṁ bhogañca vokāro ahaṅkārassa padaṭṭhānaṁ. </span></div><p><div class=verse-container id=pe5:27.22><span>Bāhirānaṁ pariggaho mamaṅkārassa padaṭṭhānaṁ. </span></div><p><div class=verse-container id=pe5:27.23><span>Kāyassa saṅgaṁ diṭṭhiyā padaṭṭhānaṁ. </span></div><p><div class=verse-container id=pe5:27.24><span>Kāyikadoso dosassa padaṭṭhānaṁ. </span></div><p><div class=verse-container id=pe5:27.25><span>Kāyikakāsāvo lobhassa padaṭṭhānaṁ. </span></div><p><div class=verse-container id=pe5:27.26><span>Yo yo vā pana dhammo yena yena ārammaṇena uppajjati saccādhiṭṭhānena vā dhammādhiṭṭhānena vā anusayanena vā, so dhammo tassa padaṭṭhānaṁ. </span></div><p><div class=verse-container id=pe5:27.27><span>Tena sārammaṇena so dhammo uppajjati. </span></div><p><div class=verse-container id=pe5:28.1><span>Yathā manusso purimassa padassa padaṭṭhānaṁ alabhanto dutiyaṁ padaṁ uddharati, so pacchānupadaṁ saṁharati. </span></div><p><div class=verse-container id=pe5:28.2><span>Yadi pana yo na dutiyapadassa padaṭṭhānaṁ labhati, aparaṁ padaṁ uddharati. </span></div><p><div class=verse-container id=pe5:28.3><span>Tassa yo ceso paccayo bhavati. </span></div><p><div class=verse-container id=pe5:28.4><span>Evaṁ dhammo kusalo vā akusalo vā abyākato vā padaṭṭhānaṁ alabhanto na pavattati. </span></div><p><div class=verse-container id=pe5:28.5><span>Yathā payuttassa dhammassa yonilābho, ayaṁ vuccati padaṭṭhāno hāro. </span></div><p><div class=verse-container id=pe5:29.1><span>Tattha katamo lakkhaṇo hāro? </span></div><p><div class=verse-container id=pe5:30.1><span>“Vuttamhi ekadhamme, </span></div><p><div class=verse-container id=pe5:30.2><span>Ye dhammā ekalakkhaṇā tena; </span></div><p><div class=verse-container id=pe5:30.3><span>Sabbe bhavanti vuttā, </span></div><p><div class=verse-container id=pe5:30.4><span>So hāro lakkhaṇo nāma”. </span></div><p><div class=verse-container id=pe5:31.1><span>Yesañca susamāraddhā, niccaṁ kāyagatāsatīti gāthāya vuttāya kāyagatāsatiyā vuttā vedanāgatā cittagatā dhammagatā ca sati catunnaṁ satipaṭṭhānānaṁ ekena satipaṭṭhānena. </span></div><p><div class=verse-container id=pe5:31.2><span>Na hi cittaṁ ekasmiṁ viññāṇaṭṭhitiyā pavattati, nānāsu gatīsu pavattati, kāyagatāsatiyā vuttāya vuttā vedanāgatā cittadhammagatā ca. </span></div><p><div class=verse-container id=pe5:31.3><span>Na hi kāyagatāsatiyā bhāvitāya satipaṭṭhānā cattāro bhāvanāpāripūriṁ na gacchanti. </span></div><p><div class=verse-container id=pe5:31.4><span>Evaṁ tassadisesu dhammesu vuttesu sabbadhammā vuttā ca bhavanti. </span></div><p><div class=verse-container id=pe5:32.1><span>Sacittapariyodāpanaṁ, etaṁ buddhāna sāsananti gāthā cetasikā dhammā vuttā, citte rūpaṁ vuttaṁ. </span></div><p><div class=verse-container id=pe5:32.2><span>Idaṁ nāmarūpaṁ dukkhaṁ ariyasaccaṁ. </span></div><p><div class=verse-container id=pe5:32.3><span>Tato sacittapariyodāpanā yaṁ yaṁ odapeti, taṁ dukkhaṁ. </span></div><p><div class=verse-container id=pe5:32.4><span>Yena odapeti, so maggo. </span></div><p><div class=verse-container id=pe5:32.5><span>Yato odapanā, so nirodho. </span></div><p><div class=verse-container id=pe5:32.6><span>Cakkhuṁ ca paṭicca rūpe ca uppajjati cakkhuviññāṇaṁ, tattha sahajātā vedanā saññā cetanā phasso manasikāro etete dhammā ekalakkhaṇā uppādalakkhaṇena. </span></div><p><div class=verse-container id=pe5:32.7><span>Yo ca rūpe nibbindati, vedanāya so nibbindati, saññāsaṅkhāraviññāṇesupi so nibbindati. </span></div><p><div class=verse-container id=pe5:32.8><span>Iti ye ekalakkhaṇā dhammā, tesaṁ ekamhi dhamme niddiṭṭhe sabbe dhammā niddiṭṭhā honti, ayaṁ vuccati lakkhaṇo hāro. </span></div><p><div class=verse-container id=pe5:33.1><span>Tattha katamo catubyūho hāro? </span></div><p><div class=verse-container id=pe5:34.1><span>“Nirutti adhippāyo ca, </span></div><p><div class=verse-container id=pe5:34.2><span>byañjanā desanāya ca; </span></div><p><div class=verse-container id=pe5:34.3><span>Suttattho pubbāparasandhi, </span></div><p><div class=verse-container id=pe5:34.4><span>eso hāro catubyūho”. </span></div><p><div class=verse-container id=pe5:35.1><span>Tattha katamā nirutti, sā kathaṁ pariyesitabbā? </span></div><p><div class=verse-container id=pe5:35.2><span>Yathā vuttaṁ bhagavatā ekādasahi aṅgehi samannāgato bhikkhu khippaṁ dhammesu mahattaṁ pāpuṇāti, atthakusalo ca hoti, dhammakusalo ca hoti, niruttikusalo ca hoti, itthādhivacanakusalo ca hoti, purisādhivacanakusalo ca, vipurisādhivacanakusalo ca, atītādhivacanakusalo ca, anāgatādhivacanakusalo ca, paccuppannādhivacanakusalo ca. </span></div><p><div class=verse-container id=pe5:35.3><span>Ekādhippāyena kusalo nānādhippāyena kusalo. </span></div><p><div class=verse-container id=pe5:35.4><span>Kimhi desitaṁ, atītānāgatapaccuppannaṁ. </span></div><p><div class=verse-container id=pe5:35.5><span>Itthādhivacanena purisādhivacanena vipurisādhivacanena sabbaṁ yathāsuttaṁ niddiṭṭhaṁ. </span></div><p><div class=verse-container id=pe5:35.6><span>Taṁ byañjanato niruttikosallato yo yaṁ suttassa suniruttidunniruttitaṁ avekkhati, idaṁ evaṁ niropayitabbaṁ. </span></div><p><div class=verse-container id=pe5:35.7><span>Idampi na niropayitabbaṁ. </span></div><p><div class=verse-container id=pe5:35.8><span>Idaṁ vuccate niruttikosallaṁ. </span></div><p><div class=verse-container id=pe5:36.1><span>Tattha katamaṁ adhippāyakosallaṁ? </span></div><p><div class=verse-container id=pe5:36.2><span>Yathādesitassa suttassa sabbassa vāraṁ gacchati imena bhagavatā desitabbanti. </span></div><p><div class=verse-container id=pe5:36.3><span>Yathā kiṁ appamādo amataṁ padaṁ, pamādo maccuno padanti gāthā. </span></div><p><div class=verse-container id=pe5:36.4><span>Ettha bhagavato ko adhippāyo? </span></div><p><div class=verse-container id=pe5:36.5><span>Ye asītimeva ākaṅkhanti te appamattā viharissanti, ayaṁ adhippāyo. </span></div><p><div class=verse-container id=pe5:37.1><span>“Yogassa kālaṁ na nivattati yā ca, </span></div><p><div class=verse-container id=pe5:37.2><span>So na tattha pāpintave bhavanti; </span></div><p><div class=verse-container id=pe5:37.3><span>Vedanāmaggaisinā paveditaṁ, </span></div><p><div class=verse-container id=pe5:37.4><span>Dhutarajāsavā dukkhā pamokkhātā”. </span></div><p><div class=verse-container id=pe5:38.1><span>Ettha bhagavato ko adhippāyo? </span></div><p><div class=verse-container id=pe5:38.2><span>Ye dukkhe nāssādakā, te vīriyamārabhissanti dukkhakkhayāyāti. </span></div><p><div class=verse-container id=pe5:38.3><span>Ayaṁ tattha bhagavato adhippāyo. </span></div><p><div class=verse-container id=pe5:38.4><span>Iti gāthāya vā byākaraṇena vā desite iminā suttena sādhakā, yo evaṁ dhammānudhammaṁ paṭipajjatīti so adhippāyo, ayaṁ vuccati desanādhippāyo. </span></div><p><div class=verse-container id=pe5:39.1><span>Tattha katamo pubbāparasandhi? </span></div><p><div class=verse-container id=pe5:39.2><span>Yaṁ gāthāyaṁ vā suttesu vā padāni asīti tāni bhavanti evaṁ vā evameti tassā gāthāya suttassa vā yāni purimāni padāni yāni ca pacchimakāni, tāni samosāretabbāni. </span></div><p><div class=verse-container id=pe5:39.3><span>Evaṁ so pubbāparena sandhi ñāyati. </span></div><p><div class=verse-container id=pe5:39.4><span>Yā ekā samāraddhā gāthā dve tīṇi vā tassa mekadese bhāsitānaṁ abhāsitāhi gāthāhi aniddiṭṭho attho bhavati tadupadhāritabbaṁ. </span></div><p><div class=verse-container id=pe5:39.5><span>Yaṁva sabbā itissa pariyesamānassa pariyesanā kaṅkhā, tassa vā puggalassa paññattīnaṁ apare pariyesitabbaṁ. </span></div><p><div class=verse-container id=pe5:39.6><span>Idaṁ vuccate pubbāparena sandhi. </span></div><p><div class=verse-container id=pe5:39.7><span>Kosallanti vatthuto nidānakosallaṁ. </span></div><p><div class=verse-container id=pe5:39.8><span>Byañjanato niruttikosallaṁ. </span></div><p><div class=verse-container id=pe5:39.9><span>Desanādhippāyakosallaṁ. </span></div><p><div class=verse-container id=pe5:39.10><span>Pubbāparena sandhikosallaṁ. </span></div><p><div class=verse-container id=pe5:39.11><span>Tattha tassa gāthā pariyesitā nidānaṁ vā. </span></div><p><div class=verse-container id=pe5:39.12><span>Upalabbhituṁ na attho niddisitabbo vatthuto nidānakosallaṁ atthakosallaṁ imehi catūhi padehi attho pariyesiyanto yathābhūtaṁ pariyiṭṭho hoti. </span></div><p><div class=verse-container id=pe5:39.13><span>Atha ca sabbo vatthuto vā nidānena vā yo adhippāyo byañjano nirutti sandhi ca anuttaro eso pubbāparena evaṁ suttatthena desitabbaṁ. </span></div><p><div class=verse-container id=pe5:39.14><span>Ayaṁ catubyūho hāro. </span></div><p><div class=verse-container id=pe5:40.1><span>Tattha katamo āvaṭṭo hāro? </span></div><p><div class=verse-container id=pe5:41.1><span>“Ekamhi padaṭṭhāne, </span></div><p><div class=verse-container id=pe5:41.2><span>Pariyesati sesakaṁ padaṭṭhānaṁ; </span></div><p><div class=verse-container id=pe5:41.3><span>Āvaṭṭati paṭipakkhe, </span></div><p><div class=verse-container id=pe5:41.4><span>Āvaṭṭo nāma so hāro”. </span></div><p><div class=verse-container id=pe5:42.1><span>Yathā kiṁ unnaḷānaṁ pamattānanti gāthāyo. </span></div><p><div class=verse-container id=pe5:42.2><span>Yaṁ pamādo, idaṁ kissa padaṭṭhānaṁ? </span></div><p><div class=verse-container id=pe5:42.3><span>Kusalānaṁ dhammānaṁ osaggassa. </span></div><p><div class=verse-container id=pe5:42.4><span>Kusaladhammosaggo pana kissa padaṭṭhānaṁ? </span></div><p><div class=verse-container id=pe5:42.5><span>Akusaladhammapaṭisevanāya. </span></div><p><div class=verse-container id=pe5:42.6><span>Kissa padaṭṭhānaṁ, kusaladhammapaṭisevanāya? </span></div><p><div class=verse-container id=pe5:42.7><span>Kissa padaṭṭhānaṁ, kilesavatthupaṭisevanāya? </span></div><p><div class=verse-container id=pe5:42.8><span>Iti pamādena mohapakkhiyā diṭṭhi avijjā chandarāgapakkhiyā. </span></div><p><div class=verse-container id=pe5:42.9><span>Tattha taṇhā ca diṭṭhi cattāro āsavā taṇhā kāmāsavo ca bhavāsavo ca diṭṭhāsavo ca avijjāsavo ca. </span></div><p><div class=verse-container id=pe5:42.10><span>Tattha citte atthīti diṭṭhi cetasikesu niccanti pañcasu kāmaguṇesu ajjhāvahanena kāmāsavo, upapattīsu āsatti bhavāsavo. </span></div><p><div class=verse-container id=pe5:42.11><span>Tattha rūpakāyo kāmāsavassa bhavāsavassa ca padaṭṭhānaṁ. </span></div><p><div class=verse-container id=pe5:42.12><span>Nāmakāyo diṭṭhāsavassa avijjāsavassa ca padaṭṭhānaṁ. </span></div><p><div class=verse-container id=pe5:43.1><span>Tattha alliyanāya ajjhattavāhanaṁ kāmāsavassa lakkhaṇaṁ. </span></div><p><div class=verse-container id=pe5:43.2><span>Patthanaganthanaabhisaṅkhārakāyasaṅkhāraṇaṁ bhavāsavassa lakkhaṇaṁ, abhiniveso ca parāmāso ca diṭṭhāsavassa lakkhaṇaṁ. </span></div><p><div class=verse-container id=pe5:43.3><span>Appaṭivedho dhammesu asampajaññā ca avijjāsavassa lakkhaṇaṁ. </span></div><p><div class=verse-container id=pe5:43.4><span>Ime cattāro āsavā cattāri upādānāni. </span></div><p><div class=verse-container id=pe5:43.5><span>Kāmāsavo kāmupādānaṁ, bhavāsavo bhavupādānaṁ, diṭṭhāsavo diṭṭhupādānaṁ, avijjāsavo attavādupādānaṁ, imehi catūhi upādānehi pañcakkhandhā. </span></div><p><div class=verse-container id=pe5:43.6><span>Tattha avijjāsavo citte pahātabbo, so citte cittānupassissa pahīyati. </span></div><p><div class=verse-container id=pe5:43.7><span>Diṭṭhāsavo dhammesu pahātabbo, so dhammesu dhammānupassissa pahīyati. </span></div><p><div class=verse-container id=pe5:43.8><span>Bhavāsavo āsattiyā pahātabbo, so vedanāsu vedanānupassissa pahīyati. </span></div><p><div class=verse-container id=pe5:43.9><span>Kāmāsavo pañcasu kāmaguṇesu pahātabbo, so kāye kāyānupassissa pahīyati. </span></div><p><div class=verse-container id=pe5:43.10><span>Tattha kāyānupassanā dukkhamariyasaccaṁ bhajati. </span></div><p><div class=verse-container id=pe5:43.11><span>Vedanānupassanā pañcannaṁ indriyānaṁ paccayo sukhindriyassa dukkhindriyassa somanassindriyassa domanassindriyassa upekkhindriyassa, sattakilesopacāro tena samudayaṁ bhajati. </span></div><p><div class=verse-container id=pe5:43.12><span>Citte cittānupassanā nirodhaṁ bhajati. </span></div><p><div class=verse-container id=pe5:43.13><span>Dhammesu dhammānupassanā maggaṁ bhajati. </span></div><p><div class=verse-container id=pe5:43.14><span>Tenassa catūsu ca dassanena tasseva sabbe pahīyanti, yena niddiṭṭhā paṭhamaṁ unnaḷānaṁ pamattānaṁ tesaṁ vaḍḍhanti āsavā. </span></div><p><div class=verse-container id=pe5:43.15><span>Jānato hi passato āsavānaṁ khayo dukkhaṁ samudayo nirodho maggo hi akusalā dhammā. </span></div><p><div class=verse-container id=pe5:43.16><span>Evaṁ pariyesitabbā. </span></div><p><div class=verse-container id=pe5:43.17><span>Yāva tassa akusalassa gati tato paṭipakkhena akusale dhamme pariyesati tesaṁ kilesānaṁ hārena āvaṭṭati. </span></div><p><div class=verse-container id=pe5:43.18><span>Ayaṁ vuccate āvaṭṭo hāro. </span></div><p><div class=verse-container id=pe5:43.19><span>Evaṁ sukkāpi dhammā pariyesitabbā. </span></div><p><div class=verse-container id=pe5:43.20><span>Akusaladhamme āgamissa. </span></div><p><div class=verse-container id=pe5:44.1><span>Tattha āvaṭṭassa hārassa ayaṁ bhūmi sati upaṭṭhānā ca vipallāsā ca cattāri ñāṇāni sakkāyasamuppādāyagāminī ca paṭipadā sakkāyanirodhagāminī paṭipadā. </span></div><p><div class=verse-container id=pe5:45.1><span>Tattha katamo vibhatti hāro? </span></div><p><div class=verse-container id=pe5:45.2><span>Yaṁ kiñci vibhajjabyākaraṇīyaṁ vuccati vibhatti hāro. </span></div><p><div class=verse-container id=pe5:45.3><span>Yathā kiṁ āgantvā ca puna puggalo hoti, no vāgataṁ na paribhāsati paripucchatāya pañhāya atiyanaṁ ekassa kiñci—</span></div><p><div class=verse-container id=pe5:45.4><span>ayaṁ vuccate vibhatti hāro. </span></div><p><div class=verse-container id=pe5:46.1><span>Tattha katamo parivattano hāro? </span></div><p><div class=verse-container id=pe5:46.2><span>Yaṁ kiñci paṭipakkhaniddeso, ayaṁ vuccati parivattano hāro. </span></div><p><div class=verse-container id=pe5:46.3><span>Yathā vuttaṁ bhagavatā sammādiṭṭhikassa purisapuggalassa micchādiṭṭhi nijjiṇṇā hotīti vitthārena sabbāni maggaṅgāni. </span></div><p><div class=verse-container id=pe5:46.4><span>Ayaṁ vuccate parivattano hāro. </span></div><p><div class=verse-container id=pe5:47.1><span>Tattha katamo vevacano hāro? </span></div><p><div class=verse-container id=pe5:48.1><span>“Vevacanehi anekehi, </span></div><p><div class=verse-container id=pe5:48.2><span>Ekaṁ dhammaṁ pakāsitaṁ; </span></div><p><div class=verse-container id=pe5:48.3><span>Sutte yo jānāti suttavidū, </span></div><p><div class=verse-container id=pe5:48.4><span>Vevacano nāma so hāro”. </span></div><p><div class=verse-container id=pe5:49.1><span>Yathā āyasmā sāriputto ekamhi vatthumhi vevacanena nānāvuttena bhagavatā pasaṁsito “mahāpañño sāriputto hāsapañño javanapañño”ti idaṁ paññāya vevacanaṁ. </span></div><p><div class=verse-container id=pe5:49.2><span>Yathā ca maggavibhaṅge niyyānattho ekamekaṁ maggaṅgaṁ vevacanehi niddiṭṭhaṁ. </span></div><p><div class=verse-container id=pe5:49.3><span>Evaṁ avijjāya vevacanā. </span></div><p><div class=verse-container id=pe5:49.4><span>Ekaṁ akusalamūlaṁ tadeva santaṁ tesu tesu janapadesu tena tena pajānanti. </span></div><p><div class=verse-container id=pe5:49.5><span>Na hi anena tadevapi ālapiyanti aññaṁ bhajati. </span></div><p><div class=verse-container id=pe5:49.6><span>Sabbakāmajahassa bhikkhunoti kāmā ālapitā. </span></div><p><div class=verse-container id=pe5:49.7><span>Yassa nitthiṇṇo saṅkoti teyeva kāme saṅkāti ālapati. </span></div><p><div class=verse-container id=pe5:49.8><span>Suṇamānassa puretaraṁ rajjanti teyeva kāme rajjanti ālapati. </span></div><p><div class=verse-container id=pe5:49.9><span>Evaṁ suttamhi yo dhammo desiyati tassa pariyeṭṭhi “katamassa dhammassa idaṁ nāmaṁ katamassa idaṁ vevacanan”ti. </span></div><p><div class=verse-container id=pe5:49.10><span>Sabbaññū hi yesaṁ yesaṁ yā nirutti hoti, yathā gāmi tena tena desetīti tassa vevacanaṁ pariyesitabbaṁ. </span></div><p><div class=verse-container id=pe5:49.11><span>Ayaṁ vevacano hāro. </span></div><p><div class=verse-container id=pe5:50.1><span>Tattha katamo paññatti hāro? </span></div><p><div class=verse-container id=pe5:50.2><span>Cattāri ariyasaccānīti suttaṁ niddisati, nikkhepapaññatti. </span></div><p><div class=verse-container id=pe5:50.3><span>Yā samudayapaññatti. </span></div><p><div class=verse-container id=pe5:50.4><span>Kabaḷīkāre āhāre atthi chando atthi rāgo yāva patiṭṭhitaṁ. </span></div><p><div class=verse-container id=pe5:50.5><span>Tattha viññāṇaṁ pabhavapaññattiṁ paññapeti. </span></div><p><div class=verse-container id=pe5:50.6><span>Kabaḷīkāre āhāre natthi chando …pe… samugghāti paññatti. </span></div><p><div class=verse-container id=pe5:51.1><span>Tassa kāmāsavāpi cittaṁ vimuccati, bhavāsavāpi cittaṁ vimuccati, avijjāsavāpi cittaṁ vimuccatīti pahānapaññattiṁ paññapeti. </span></div><p><div class=verse-container id=pe5:51.2><span>Taṇhā yassa purakkhatā paññā parivattati gāthā manāpapaññattiṁ paññapeti. </span></div><p><div class=verse-container id=pe5:51.3><span>Evaṁ pana manāpapaññattīti ekadhammaṁ bhagavā paññapeti. </span></div><p><div class=verse-container id=pe5:51.4><span>Na hi taṇhā dukkhasamudayoti kāretvā sabbattha taṇhāsamudayo niddisitabbo. </span></div><p><div class=verse-container id=pe5:51.5><span>Yathā uppannaṁ kāmavitakkaṁ nādhivāseti vinodeti pajahatīti paṭikkhepapaññatti. </span></div><p><div class=verse-container id=pe5:51.6><span>Evaṁ sabbesaṁ dhammānaṁ kusalānañca akusalānañca yañcassa dhammakkhettaṁ bhavati, so ceva dhammo tattha pavattati. </span></div><p><div class=verse-container id=pe5:51.7><span>Tadavasiṭṭhā dhammā tassānuvattakā honti. </span></div><p><div class=verse-container id=pe5:51.8><span>Sā duvidhā paññatti—</span></div><p><div class=verse-container id=pe5:51.9><span>parādhīnapaññatti ca sādhīnapaññatti ca. </span></div><p><div class=verse-container id=pe5:51.10><span>Katamā sādhīnapaññatti? </span></div><p><div class=verse-container id=pe5:51.11><span>Samādhiṁ, bhikkhave, bhāvetha, samāhito, bhikkhave, bhikkhu yathābhūtaṁ pajānāti. </span></div><p><div class=verse-container id=pe5:51.12><span>“Rūpaṁ aniccan”ti yathābhūtaṁ pajānāti, ayaṁ sādhīnapaññatti parādhīnapaññatti ca, sā paññatti paññāya ca sīlassa ca, yathā cattāri jhānāni bhāvetha. </span></div><p><div class=verse-container id=pe5:51.13><span>Tassa atthi samādhindriyaṁ mudūni cattāri indriyāni tāni catuparādhīnāni, tīṇi aveccappasādeti parādhīnaṁ samādhindriyaṁ cattāri indriyāni parādhīnāti catūsu ariyasaccesu aparādhīnaṁ paññindriyaṁ satipaṭṭhānesu sammappadhānesu vīriyindriyaṁ. </span></div><p><div class=verse-container id=pe5:51.14><span>Iti sake padaṭṭhāne sake khettasādhīno so dhammo, so ca tattha paññāpetabbo. </span></div><p><div class=verse-container id=pe5:51.15><span>Tassa paṭipakkhā nighāto niddisitabbo. </span></div><p><div class=verse-container id=pe5:51.16><span>Etthāyaṁ anekākārapaññatti kena kāraṇena ayaṁ dhammo paññattoti. </span></div><p><div class=verse-container id=pe5:51.17><span>Ayaṁ vuccate paññatti. </span></div><p><div class=verse-container id=pe5:52.1><span>Tattha katamo otaraṇo hāro? </span></div><p><div class=verse-container id=pe5:52.2><span>Chasu dhammesu otāretabbaṁ. </span></div><p><div class=verse-container id=pe5:52.3><span>Katamesu chasu? </span></div><p><div class=verse-container id=pe5:52.4><span>Khandhesu dhātūsu āyatanesu indriyesu saccesu paṭiccasamuppādesu. </span></div><p><div class=verse-container id=pe5:52.5><span>Natthi taṁ suttaṁ vā gāthā vā byākaraṇaṁ vā. </span></div><p><div class=verse-container id=pe5:52.6><span>Imesu channaṁ dhammānaṁ aññatarasmiṁ na sandissati. </span></div><p><div class=verse-container id=pe5:52.7><span>Ettāvatā esa sabbā desanā yā tā khandhā vā dhātuyo vā āyatanāni vā saccāni vā paṭiccasamuppādo vā, tattha pañcannaṁ khandhānaṁ vedanākkhandho rāgadosamohānaṁ padaṭṭhānaṁ. </span></div><p><div class=verse-container id=pe5:52.8><span>Tattha tisso vedanāyo tassa sukhāya vedanāya somanasso savicāro, dukkhāya vedanāya domanasso savicāro, adukkhamasukhāya vedanāya upekkho savicāro. </span></div><p><div class=verse-container id=pe5:52.9><span>Yaṁ puna tattha vedayitaṁ idaṁ dukkhasaccaṁ, khandhesu saṅkhārakkhandho tattha kāyo pamattaṁ saupavattati, tañca saṅkhāragato dvidhā ca bhavaṅgotaraṇaṁ kammaṁ tīṇi ca saṅkhārāni puññābhisaṅkhārā vā apuññā vā āneñjā vā hetu sabbasarāgassa no vītarāgassa, dosassa abhisaṅkhārāni ca avītarāgo ceteti ca pakappeti ca, vītarāgo pana ceteti ca no abhisaṅkharoti, yaṁ uṇhaṁ vajiraṁ kaṭṭhe vā rukkhe vā aññattha vā patantaṁ bhindati ca ḍahati ca, evaṁ sarāgacetanā ceteti ca abhisaṅkharoti ca. </span></div><p><div class=verse-container id=pe5:52.10><span>Yathā sataṁ vajiraṁ na bhindati na ca ḍahati, evaṁ vītarāgacetanā ceteti na ca abhisaṅkharoti. </span></div><p><div class=verse-container id=pe5:52.11><span>Tattha pañcannaṁ khandhānaṁ eko khandho anindriyasarīraṁ saññākkhandho. </span></div><p><div class=verse-container id=pe5:53.1><span>Tattha dhātūnaṁ aṭṭhārasa dhātuyo. </span></div><p><div class=verse-container id=pe5:53.2><span>Tattha yā rūpī dasa dhātuyo, tāsu desiyamānāsu rūpakkhandho niddisitabbo, dukkhaṁ ariyasaccaṁ. </span></div><p><div class=verse-container id=pe5:53.3><span>Yepi ca cha viññāṇakāyā manodhātusattamā, tattha viññāṇakkhandho ca niddisitabbo, dukkhaṁ ariyasaccaṁ. </span></div><p><div class=verse-container id=pe5:53.4><span>Dhammadhātu pana dhammasamosaraṇā, so dhammo hetunā ca nissandena ca phalena ca kiccena ca vevacanena ca yena yena upalabbhati, tena tena niddisitabbo. </span></div><p><div class=verse-container id=pe5:53.5><span>Yadi vā kusalā yadi vā akusalā yadi vā abyākatā yadi vā asaṅkhatā. </span></div><p><div class=verse-container id=pe5:53.6><span>Dvādasannaṁ āyatanānaṁ dasa āyatanāni rūpāni taṁ dukkhaṁ ariyasaccaṁ niddisitabbaṁ. </span></div><p><div class=verse-container id=pe5:53.7><span>Rūpakkhandho ca manāyatanañca viññāṇakkhandhena niddisitabbaṁ, dukkhaṁ ariyasaccaṁ. </span></div><p><div class=verse-container id=pe5:53.8><span>Dhammāyatanaṁ nānādhammasamosaraṇaṁ. </span></div><p><div class=verse-container id=pe5:53.9><span>Tattha ye dhammā indriyānaṁ indriyesu niddisitabbā, ye anindriyānaṁ anindriyesu niddisitabbā. </span></div><p><div class=verse-container id=pe5:53.10><span>Pariyāyato ca otāretabbā. </span></div><p><div class=verse-container id=pe5:53.11><span>Yathā sā dhammadhātu tathā dhammāyatanaṁ pariyesitabbaṁ. </span></div><p><div class=verse-container id=pe5:53.12><span>Yāyeva hi dhammadhātu tadeva dhammāyatanaṁ anūnaṁ anadhikaṁ. </span></div><p><div class=verse-container id=pe5:54.1><span>Tattha paṭiccasamuppādo atthi tividho, atthi catubbidho, atthi duvidho. </span></div><p><div class=verse-container id=pe5:54.2><span>Tattha tividho paṭiccasamuppādo hetuphalanissando. </span></div><p><div class=verse-container id=pe5:54.3><span>Avijjā saṅkhārā taṇhā upādānaṁ ca ayaṁ hetu, viññāṇaṁ nāmarūpaṁ saḷāyatanaṁ phasso vedanā ca ayaṁ paccayo, yo bhavo ayaṁ vipāko, yā jāti maraṇaṁ ayaṁ nissando. </span></div><p><div class=verse-container id=pe5:55.1><span>Kathaṁ catubbidho hetu paccayo vipāko nissando ca? </span></div><p><div class=verse-container id=pe5:55.2><span>Avijjā ca taṇhāsaṅkhārā ca upādānaṁ ca—</span></div><p><div class=verse-container id=pe5:55.3><span>ayaṁ hetu. </span></div><p><div class=verse-container id=pe5:55.4><span>Viññāṇaṁ nāmarūpassa paccayo. </span></div><p><div class=verse-container id=pe5:55.5><span>Nāmarūpaṁ upapajjati, tathā upapannassa saḷāyatanaṁ phasso vedanā ca—</span></div><p><div class=verse-container id=pe5:55.6><span>ayaṁ paccayo. </span></div><p><div class=verse-container id=pe5:55.7><span>Yo bhavo ayaṁ vipāko. </span></div><p><div class=verse-container id=pe5:55.8><span>Yā jāti yā ca jarāmaraṇaṁ—</span></div><p><div class=verse-container id=pe5:55.9><span>ayaṁ nissando. </span></div><p><div class=verse-container id=pe5:56.1><span>Kathaṁ duvidho paṭiccasamuppādo? </span></div><p><div class=verse-container id=pe5:56.2><span>Avijjā saṅkhārā taṇhā upādānaṁ—</span></div><p><div class=verse-container id=pe5:56.3><span>ayaṁ samudayo. </span></div><p><div class=verse-container id=pe5:56.4><span>Viññāṇaṁ nāmarūpaṁ saḷāyatanaṁ phasso vedanā bhavo jāti maraṇañca—</span></div><p><div class=verse-container id=pe5:56.5><span>idaṁ dukkhaṁ. </span></div><p><div class=verse-container id=pe5:56.6><span>Yaṁ pana avijjānirodhā saṅkhāranirodho imāni tappaṭipakkhena dve saccāni. </span></div><p><div class=verse-container id=pe5:56.7><span>Tasmā paṭiccasamuppādo yena ākārena niddiṭṭho, tena tena niddisitabbo. </span></div><p><div class=verse-container id=pe5:57.1><span>Tathā bāvīsati indriyāni. </span></div><p><div class=verse-container id=pe5:57.2><span>Dvādasa indriyāni cakkhundriyāni cakkhundriyaṁ yena domanassindriyaṁ, idaṁ dukkhaṁ. </span></div><p><div class=verse-container id=pe5:57.3><span>Purisindriyaṁ ca diṭṭhiyā ca taṇhāpadaṭṭhānaṁ. </span></div><p><div class=verse-container id=pe5:57.4><span>Yato puriso purisakānaṁ taṁ evaṁ kātabbatā. </span></div><p><div class=verse-container id=pe5:57.5><span>Atha ajjhattaṁ sārajjati. </span></div><p><div class=verse-container id=pe5:57.6><span>Ayaṁ ahaṅkāro taṁ yasā sāratto bahiddhā pariyesati, ayaṁ mamaṅkāro evaṁ itthī, tattha sukhindriyaṁ ca somanassindriyaṁ ca purisindriyassānuvattakā honti. </span></div><p><div class=verse-container id=pe5:57.7><span>Tassa adhippāyaparipuṇṇā lobhadhammā kusalamūle pavaḍḍhenti. </span></div><p><div class=verse-container id=pe5:57.8><span>Tassa ce ayamadhippāyo na pāripūriṁ gacchati. </span></div><p><div class=verse-container id=pe5:57.9><span>Tassa dukkhindriyaṁ ca domanassindriyaṁ ca vattati. </span></div><p><div class=verse-container id=pe5:57.10><span>Doso ca akusalamūlaṁ pavaḍḍhati. </span></div><p><div class=verse-container id=pe5:57.11><span>Sace pana upekkhā bhāveti upekkhindriyassa anuvattakāmā bhavati. </span></div><p><div class=verse-container id=pe5:57.12><span>Amoho ca kusalamūlaṁ pavaḍḍhati. </span></div><p><div class=verse-container id=pe5:57.13><span>Iti satta indriyāni kilesavatthumupādāya ananvemāni avamāni sabbassa vedanā itthindriyaṁ purisindriyaṁ. </span></div><p><div class=verse-container id=pe5:57.14><span>Tattha aṭṭha indriyāni saddhindriyaṁ yāva aññātāvino indriyaṁ, ayaṁ dukkhanirodhagāminī paṭipadā. </span></div><p><div class=verse-container id=pe5:57.15><span>Dasannaṁ paññindriyānaṁ kāmarāgassa padaṭṭhānaṁ. </span></div><p><div class=verse-container id=pe5:57.16><span>Manindriyaṁ bhavarāgassa padaṭṭhānaṁ. </span></div><p><div class=verse-container id=pe5:57.17><span>Paññindriyāni rūparāgassa padaṭṭhānaṁ. </span></div><p><div class=verse-container id=pe5:57.18><span>Itthindriyaṁ ca purisindriyaṁ ca satta paññattiyā padaṭṭhānaṁ. </span></div><p><div class=verse-container id=pe5:57.19><span>Tattha yena yena indriyena yuttaṁ vā gāthāya otāretuṁ sakkoti, tena tena niddisitabbo. </span></div><p><div class=verse-container id=pe5:57.20><span>Evaṁ khandhesu dhātūsu āyatanesu saccesu paṭiccasamuppādesu ayaṁ otaraṇo hāro. </span></div><p><div class=verse-container id=pe5:58.1><span>Tattha katamo sodhano hāro? </span></div><p><div class=verse-container id=pe5:58.2><span>Yo gāthā ekena ārambho bhāsissanti. </span></div><p><div class=verse-container id=pe5:58.3><span>Tattha ekissā bhāsitāya avasiṭṭhāsu bhāsitāsu so attho na niddisitabbo. </span></div><p><div class=verse-container id=pe5:58.4><span>Kiṅkāraṇaṁ? </span></div><p><div class=verse-container id=pe5:58.5><span>Na hi tāva so attho bhāsito, so abhāsito na sakkā niddisituṁ. </span></div><p><div class=verse-container id=pe5:58.6><span>Yathā kiṁ appamādo amataṁ padanti gāthā ayamekā gāthā niddisitabbā. </span></div><p><div class=verse-container id=pe5:58.7><span>Kiṅkāraṇaṁ, atthikkhātāva imassa ārambhassa anabhāsitaṁ? </span></div><p><div class=verse-container id=pe5:59.1><span>“Evaṁ visesato ñatvā, </span></div><p><div class=verse-container id=pe5:59.2><span>Appamādamhi paṇḍitā; </span></div><p><div class=verse-container id=pe5:59.3><span>Appamāde pamodanti, </span></div><p><div class=verse-container id=pe5:59.4><span>Ariyānaṁ gocare ratāti”. </span></div><p><div class=verse-container id=pe5:60.1><span>Idaṁ abhāsitaṁ. </span></div><p><div class=verse-container id=pe5:60.2><span>Imissāpi gāthāya bhāsitāya attho niddisitabbo. </span></div><p><div class=verse-container id=pe5:60.3><span>Kiṅkāraṇaṁ, atthi tattha avasiṭṭhaṁ? </span></div><p><div class=verse-container id=pe5:60.4><span>Te jhāyino sātatikā, niccaṁ daḷhaparakkamāti gāthā, evaṁ imā gāthāyo upadhāritā yadā bhavanti, tadā attho niddisitabbo. </span></div><p><div class=verse-container id=pe5:60.5><span>Evaṁ assutapubbesu suttesu byākaraṇesu vā ekuddeso bhāsito. </span></div><p><div class=verse-container id=pe5:60.6><span>Yā vīmaṁsā tulanā idaṁ atthi kiccaṁ, idaṁ suttaṁ bhāsitaṁ tassa vevacanaṁ niddiṭṭhaṁ vā na vāti. </span></div><p><div class=verse-container id=pe5:60.7><span>Tattha yā vīmaṁsā, ayaṁ vuccate sodhano hāro. </span></div><p><div class=verse-container id=pe5:61.1><span>Tattha katamo adhiṭṭhāno hāro? </span></div><p><div class=verse-container id=pe5:61.2><span>Ekattatā ca vemattatā ca. </span></div><p><div class=verse-container id=pe5:61.3><span>Tattha kitapaññatti ca kiccapaññatti ca. </span></div><p><div class=verse-container id=pe5:61.4><span>Sā ekattatā ca vemattatā ca yathā paññatti ekavevacanena vemattatā pajānātīti paññā, sā ca ādhipateyyaṭṭhena paññatti. </span></div><p><div class=verse-container id=pe5:61.5><span>Yaṁ anomattiyaṭṭhena paññattanti. </span></div><p><div class=verse-container id=pe5:61.6><span>Taṁ anomattiyaṭṭhena paññābalaṁ. </span></div><p><div class=verse-container id=pe5:61.7><span>Tanubhūtā gocarattavasā sevasati tīsu ratanesu anussati buddhānussati dhammānussati saṅghānussati aviparītānussaraṇatāya. </span></div><p><div class=verse-container id=pe5:61.8><span>Sammādiṭṭhi dhammānaṁ pavicayena dhammavicayasambojjhaṅgo abhinīhārato abhiññāti. </span></div><p><div class=verse-container id=pe5:61.9><span>Saṅkhepena maggā kā vatthu avikopanatāya ekattā, yathā uṇhena saṁsaṭṭhaṁ uṇhodakaṁ, sītena saṁsaṭṭhaṁ sītodakaṁ khārodakaṁ guḷhodakanti, idaṁ ekattatā vemattatā ca. </span></div><p><div class=verse-container id=pe5:62.1><span>Atthi puna dhammo nānādhammasaṅghato ekato yathārūpaṁ cattāro vāretabbā, tañca rūpanti ekattatā. </span></div><p><div class=verse-container id=pe5:62.2><span>Pathavīdhātu āpo tejo vāyodhātūti vemattatā. </span></div><p><div class=verse-container id=pe5:62.3><span>Evaṁ sabbā catasso dhātuyo rūpanti ekattatā, pathavīdhātu āpo tejo vāyodhātūti vemattatā. </span></div><p><div class=verse-container id=pe5:62.4><span>Pathavīdhātūti lakkhaṇato ekattatā, saṅkiṇṇavatthuto vemattatā. </span></div><p><div class=verse-container id=pe5:62.5><span>Yaṁ kiñci kakkhaḷalakkhaṇaṁ, sabbaṁ taṁ pathavīdhātūti ekattatā. </span></div><p><div class=verse-container id=pe5:62.6><span>Kesā lomā nakhā dantā chavi cammanti vemattatā. </span></div><p><div class=verse-container id=pe5:62.7><span>Evaṁ sabbaṁ catasso dhātuyo rūpanti ekattaṁ. </span></div><p><div class=verse-container id=pe5:62.8><span>Saddā gandhā rasā phoṭṭhabbāti vemattatā. </span></div><p><div class=verse-container id=pe5:63.1><span>Atthi puna dhammo vemattatā añño nāmaṁ labhati. </span></div><p><div class=verse-container id=pe5:63.2><span>Yathā kāyānupassanāya navasaññā vinīlakasaññā uddhumātakasaññā, ayaṁ asubhasaññā, yā ekattatā ārammaṇato vemattato, sā evaṁ saññāvedanāsu ādīnavaṁ samanupassato tathādhiṭṭhānaṁ samādhindriyaṁ ca sāyeva dhammesu tattha saññābhāvanā vīriyindriyaṁ ca dhammesu dhammānupassanā citte attasaññaṁ pajahato paññindriyaṁ ca citte cittānupassanā. </span></div><p><div class=verse-container id=pe5:63.3><span>Iti yo koci ñāṇapacāro sabbaso paññāya gocaro paññā, ayaṁ vemattatā, yathā kāmarāgo bhavarāgo diṭṭhirāgoti vemattatā taṇhāya. </span></div><p><div class=verse-container id=pe5:63.4><span>Iti yaṁ ekattatāya ca vemattatāya ca ñāṇaṁ vīmaṁsanā tulanā. </span></div><p><div class=verse-container id=pe5:63.5><span>Ayaṁ adhiṭṭhāno hāro. </span></div><p><div class=verse-container id=pe5:64.1><span>Tattha katamo parikkhāro hāro? </span></div><p><div class=verse-container id=pe5:64.2><span>Sahetu sappaccayaṁ vodānañca saṅkileso ca, yaṁ tadubhayaṁ pariyeṭṭhi, saparikkhāro hāro. </span></div><p><div class=verse-container id=pe5:64.3><span>Iti dhammānaṁ sahetukānaṁ hetu pariyesitabbo, sappaccayānaṁ paccayo pariyesitabbo. </span></div><p><div class=verse-container id=pe5:65.1><span>Tattha kiṁ nānākaraṇaṁ, hetussa ca paccayassa ca? </span></div><p><div class=verse-container id=pe5:65.2><span>Sabhāvo hetu, parabhāvo paccayo. </span></div><p><div class=verse-container id=pe5:65.3><span>Parabhāvassa paccayo hetupi, sabhāvassa hetuyā parabhāvassa kassaci paccayo avutto hetu, vutto paccayo. </span></div><p><div class=verse-container id=pe5:65.4><span>Ajjhattiko hetu, bāhiro paccayo. </span></div><p><div class=verse-container id=pe5:65.5><span>Sabhāvo hetu, parabhāvo paccayo. </span></div><p><div class=verse-container id=pe5:65.6><span>Nibbattako hetu, paṭiggāhako paccayo. </span></div><p><div class=verse-container id=pe5:65.7><span>Nevāsiko hetu, āgantuko paccayo. </span></div><p><div class=verse-container id=pe5:65.8><span>Asādhāraṇo hetu, sādhāraṇo paccayo. </span></div><p><div class=verse-container id=pe5:65.9><span>Ekoyeva hetu, aparāparo paccayo. </span></div><p><div class=verse-container id=pe5:66.1><span>Hetussa upakaraṇaṁ samudānetabbo. </span></div><p><div class=verse-container id=pe5:66.2><span>Samudānaṁ hetu, tattha duvidho hetu. </span></div><p><div class=verse-container id=pe5:66.3><span>Duvidho paccayo—</span></div><p><div class=verse-container id=pe5:66.4><span>samanantarapaccayo ca paramparapaccayo ca. </span></div><p><div class=verse-container id=pe5:66.5><span>Hetupi duvidho—</span></div><p><div class=verse-container id=pe5:66.6><span>samanantarahetu ca paramparahetu ca. </span></div><p><div class=verse-container id=pe5:66.7><span>Tattha katamo paramparapaccayo? </span></div><p><div class=verse-container id=pe5:66.8><span>Avijjā nāmarūpassa paramparapaccayo, viññāṇaṁ samanantarapaccayatāya paccayo. </span></div><p><div class=verse-container id=pe5:66.9><span>Yadi ādimhi avijjānirodho bhavati nāmarūpassa nirodhopi. </span></div><p><div class=verse-container id=pe5:66.10><span>Tattha samanantaraṁ kiṅkāraṇaṁ paramparapaccayo samanantarapaccayo samuddānito, ayaṁ paccayato. </span></div><p><div class=verse-container id=pe5:66.11><span>Tattha katamo paramparahetu? </span></div><p><div class=verse-container id=pe5:66.12><span>Vijānantassa paramparahetutāya hetu, aññākāro samanantarahetutāya hetu. </span></div><p><div class=verse-container id=pe5:66.13><span>Yassa hi yaṁ samanantaraṁ nibbattati, so tassa hetupi jātinirodhā bahi ākāranirodho, ākāranirodhā daṇḍanirodho, daṇḍanirodhā khaṇḍanirodho. </span></div><p><div class=verse-container id=pe5:66.14><span>Evaṁ hetupi dvidhā so tāhi passitabbo. </span></div><p><div class=verse-container id=pe5:67.1><span>Paṭiccasamuppādo yathā avijjāpaccayo tassa puna kiṁpaccayo, ayoniso manasikāro. </span></div><p><div class=verse-container id=pe5:67.2><span>So kassa paccayo saṅkhārānaṁ, iti paccayo ca samuppannaṁ ca tassa ko hetu avijjāyeva. </span></div><p><div class=verse-container id=pe5:67.3><span>Tathā hi purimā koṭi na paññāyati. </span></div><p><div class=verse-container id=pe5:67.4><span>Tattha avijjānusayo avijjāpariyuṭṭhānassa hetu purimā hetu pacchā paccayo, sāpi avijjāsaṅkhārānaṁ paccayo catūhi kāraṇehi sahajātapaccayatāya samanantarapaccayatāya abhisandanapaccayatāya patiṭṭhānapaccayatāya. </span></div><p><div class=verse-container id=pe5:68.1><span>Kathaṁ sahajātapaccayatāya avijjāsaṅkhārānaṁ paccayo? </span></div><p><div class=verse-container id=pe5:68.2><span>Yaṁ cittaṁ rāgapariyuṭṭhaṁ, tattha avijjāpariyuṭṭhānena sabbaṁ paññāya gocaraṁ hanti. </span></div><p><div class=verse-container id=pe5:68.3><span>Tattha saṅkhārā tipaccayaṭṭhikā addhābhūmikāramahattassa ayaṁ avijjāsahasamuppannaṁ vuddhiṁ virūḷhiṁ vepullatamāpajjantī catūhi kāraṇehi paññā pahīyati. </span></div><p><div class=verse-container id=pe5:68.4><span>Katamehi catūhi? </span></div><p><div class=verse-container id=pe5:68.5><span>Anusayo pariyuṭṭhānaṁ saṁyojanaṁ upādānaṁ. </span></div><p><div class=verse-container id=pe5:68.6><span>Tattha anusayo pariyuṭṭhānaṁ jāti pariyuṭṭhitā saṁyujjati saṁyuttā upādiyati upādānapaccayā bhavo. </span></div><p><div class=verse-container id=pe5:68.7><span>Evaṁ te saṅkhārā tividhā uppannā bhūmigatā nāsaññattha ayaṁ maggena vinītattāyāti te thāmagatā apativinītātipi te saṅkhārāti vuccati, evaṁ sahetusamuppannaṭṭhena atthi meva paccayā saṅkhārānaṁ paccayo niddiṭṭhaṁ apanetvā kusalaṁ akusalaṁ kusalo ca akusalo ca pakkhipitabbo, vipākadhammā apanetvā vacanīyaṁ avacanīyaṁ vacanīyañca avacanīyañca pakkhipitabbaṁ, bhavaapevirittā, sabbasuttaṁ parikkhipitabbaṁ. </span></div><p><div class=verse-container id=pe5:69.1><span>Dasa tathāgatabalāni cattāri vesārajjāni puññāni anaññākataṁ avijjā samanantarapaccayatāya saṅkhārānaṁ paccayo yena cittena saha samuppannā avijjā tassa cittassa samanantaracittaṁ samuppannanti, tassa yaṁ samanantaracittaṁ samuppannanti, tassa pacchimassa cittassa purimacittaṁ hetupaccayatāya paccayo, tena avijjā hetu tena cittena upādānaṁ anokāsakatā ñāṇaṁ na uppajjanti. </span></div><p><div class=verse-container id=pe5:69.2><span>Yā tassa appamādā dhātu abhijjhābhisanditā tahiṁ vipallāsā uppajjanti “asubhe subhan”ti “dukkhe sukhan”ti, tattha saṅkhārā uppajjanti rattā duṭṭhā mūlassa cetanā rāgapariyuṭṭhānena byāpādapariyuṭṭhānena avijjāpariyuṭṭhānena diṭṭhivipallāso vatthuniddese niddisitabbo, yaṁ viparītacitto vijānāti ayaṁ cittavipallāso, yā viparītasaññā upaggaṇhāti ayaṁ saññāvipallāso. </span></div><p><div class=verse-container id=pe5:69.3><span>Yaṁ viparītadiṭṭhi abhinivisati ayaṁ diṭṭhivipallāso. </span></div><p><div class=verse-container id=pe5:69.4><span>Aṭṭha micchattāni vaḍḍhanti, tīṇi akusalāni ayoniso manasikāre uppannaṁ viññāṇañca vijjañca karonti. </span></div><p><div class=verse-container id=pe5:69.5><span>Iti pubbāparante akusalānātaritaro saṅkhārā vuddhiṁ vepullataṁ gacchanti. </span></div><p><div class=verse-container id=pe5:69.6><span>Te ca mahatā ca appaṭividitā ponobhavikā saṅkhārā bhavanti. </span></div><p><div class=verse-container id=pe5:69.7><span>Iti evaṁ avijjā sahajātapaccayatāya saṅkhārānaṁ paccayo samanantarapaccayatāya ca. </span></div><p><div class=verse-container id=pe5:70.1><span>Kathaṁ abhisandanākārena avijjā saṅkhārānaṁ paccayo? </span></div><p><div class=verse-container id=pe5:70.2><span>Sā avijjā te saṅkhāre abhisanneti parippharati. </span></div><p><div class=verse-container id=pe5:70.3><span>Seyyathāpi nāma uppalaṁ vā padumaṁ vā taṁ udake vaḍḍhaṁ assa, sītena vārinā abhisannaṁ parisandanaṁ vuddhiṁ virūḷhiṁ vepullataṁ āpajjati. </span></div><p><div class=verse-container id=pe5:70.4><span>Evaṁ abhisandanaṭṭhena avijjā saṅkhārānaṁ paccayo. </span></div><p><div class=verse-container id=pe5:71.1><span>Kathaṁ patiṭṭhahanaṭṭhena avijjā saṅkhārānaṁ paccayo? </span></div><p><div class=verse-container id=pe5:71.2><span>Te saṅkhārā avijjāyaṁ nissāya vuddhiṁ virūḷhiṁ vepullataṁ āpajjanti. </span></div><p><div class=verse-container id=pe5:71.3><span>Seyyathāpi nāma uppalaṁ vā padumaṁ vā pathaviṁ nissāya pathaviṁ patiṭṭhāya vuddhiṁ virūḷhiṁ vepullataṁ āpajjati. </span></div><p><div class=verse-container id=pe5:71.4><span>Ete saṅkhārā avijjāyaṁ patiṭṭhitā avijjāyaṁ nissāya vuddhiṁ virūḷhiṁ vepullataṁ gacchanti. </span></div><p><div class=verse-container id=pe5:71.5><span>Evaṁ patiṭṭhahanaṭṭhena avijjā saṅkhārānaṁ paccayo. </span></div><p><div class=verse-container id=pe5:72.1><span>Puna rāgasahagatassa kammassa vipākena paṭisandhimhi bhavo nibbattati, taṁ kammassa sabbaṁ abhiniviṭṭhaṁ aññāṇavasena ponobhavikā saṅkhārāti vuccanti, evampi avijjāpaccayā saṅkhārā atthi. </span></div><p><div class=verse-container id=pe5:72.2><span>Puna pañcasu ye ca sekkhā puggalā, ye ca asaññisamāpattiṁ samāpannā, ye ca bhavagatā, ye ca antogatāyeva saṁsedajā, ye ca vā pana añño hi koci anāgāmibhūtā na cetenti na ca patthenti, tesaṁ kiṁ paccayā saṅkhārā. </span></div><p><div class=verse-container id=pe5:72.3><span>Puna rāgā atthi tesaṁ saṅkhārāni upādānāni cittamanussarantiyeva avipakkavipākasamūhatā asamucchinnapaccayā tesaṁ puna ca gato bhavati. </span></div><p><div class=verse-container id=pe5:72.4><span>Evampi hi avijjāpaccayā saṅkhārā. </span></div><p><div class=verse-container id=pe5:72.5><span>Puna sā te na upādānā napi saṅkhārā atthi, puna tesaṁ satta anusayā asamūhatā asamucchinnā tadārammaṇaṁ bhavati. </span></div><p><div class=verse-container id=pe5:72.6><span>Viññāṇassa patiṭṭhāya viññāṇapaccayā nāmarūpaṁ. </span></div><p><div class=verse-container id=pe5:72.7><span>Evampi avijjāpaccayā saṅkhārā. </span></div><p><div class=verse-container id=pe5:72.8><span>Puna sā yaṁ kiñci kammaṁ ācayagāmi sabbaṁ taṁ avijjāvasena abhisaṅkhariyati taṇhāvasena ca allīyati aññāṇavasena ca tattha ādīnavampi na jānāti. </span></div><p><div class=verse-container id=pe5:72.9><span>Tadeva viññāṇabījaṁ bhavati, sāyeva taṇhāsineho bhavati. </span></div><p><div class=verse-container id=pe5:72.10><span>Sāyeva avijjā sammohoti. </span></div><p><div class=verse-container id=pe5:72.11><span>Evampi avijjāpaccayā saṅkhārā vattabbā. </span></div><p><div class=verse-container id=pe5:72.12><span>Iti imehi ākārehi avijjā saṅkhārānaṁ paccayo. </span></div><p><div class=verse-container id=pe5:73.1><span>Tattha avijjāya hetu ayoniso manasikāro paccayo hoti. </span></div><p><div class=verse-container id=pe5:73.2><span>Tattha abhicchedo ayaṁ tattha tatiyaṁ balaṁ nivatti, ayaṁ paṭisandhi. </span></div><p><div class=verse-container id=pe5:73.3><span>Tattha punabbhavo yo avecchedo asamugghātanaṭṭhena ayaṁ anusayo. </span></div><p><div class=verse-container id=pe5:73.4><span>Yathā paṭākaṁ vā sāṭakaṁ vā dve janā pīḷesu ca ekā vā balaṁ vā assa nivāṭassesu, na pana pīḷesu soseyya. </span></div><p><div class=verse-container id=pe5:73.5><span>Tattha yaṁ sinehā āpodhātu anupullanā sosetabbā. </span></div><p><div class=verse-container id=pe5:73.6><span>Uṇhadhātumāgamma sace puna taṁ ākāse nikkhipeyya taṁ ussāvena yebhuyyataraṁ sinehamāpajjeyya, na hi anāgamma tejodhātuṁ parisesaṁ gaccheyya. </span></div><p><div class=verse-container id=pe5:73.7><span>Evameva bhavaggaparamāpi samāpatti na anurūpassa samugghātāya saṁvattati. </span></div><p><div class=verse-container id=pe5:73.8><span>Te hi ālayanti sammasanti, na ca taṇhāya taṇhāpahānaṁ gacchanti. </span></div><p><div class=verse-container id=pe5:73.9><span>Tattha so asamugghāto. </span></div><p><div class=verse-container id=pe5:73.10><span>Avijjāya anusayo ca cittassa sampalibodho, idaṁ pariyuṭṭhānaṁ. </span></div><p><div class=verse-container id=pe5:73.11><span>Yathābhūtaṁ viññāṇassa appaṭivedho ayaṁ avijjāāsavo avijjāviññāṇabījaṁ bhavati. </span></div><p><div class=verse-container id=pe5:73.12><span>Yaṁ bījaṁ so hetu na samucchijjati, asamucchijjanto paṭisandehati. </span></div><p><div class=verse-container id=pe5:73.13><span>Paṭisandahanto na samugghātaṁ gacchati. </span></div><p><div class=verse-container id=pe5:73.14><span>Asamugghātaṁ cittaṁ pariyonahati, pariyonaddhacitto yathābhūtaṁ nappajānāti, iti saññāṇassa sāsavattho, avijjattho, hetuattho, avacchedattho, anivattiattho, phalattho paṭisandhiattho, punabbhavattho, asamugghātattho, anusayattho, pariyuṭṭhānattho, apaṭivedhanattho. </span></div><p><div class=verse-container id=pe5:73.15><span>Ettāvatā avijjāya khettaṁ niddiṭṭhaṁ bhavati. </span></div><p><div class=verse-container id=pe5:73.16><span>Ayaṁ vuccate parikkhāro nāma hāro. </span></div><p><div class=verse-container id=pe5:74.1><span>Tattha katamo samāropano hāro? </span></div><p><div class=verse-container id=pe5:74.2><span>Ugghaṭitamhi tamhi santañceva ca naṁ vitthāraṁ pana vattabbaṁ. </span></div><p><div class=verse-container id=pe5:74.3><span>Vitthāravidhaṁ cittaññā ayaṁ samāropano hāro. </span></div><p><div class=verse-container id=pe5:74.4><span>Tattha nāmaniddeso upaghaṭakā vatthuniddeso vevacanaṁ vatthubhūto vitthāro. </span></div><p><div class=verse-container id=pe5:74.5><span>Yathā kiṁ, yā bhikkhūnaṁ vattato pahātabbo, ayaṁ upaghaṭanā. </span></div><p><div class=verse-container id=pe5:75.1><span>Tattha katamo samāropano? </span></div><p><div class=verse-container id=pe5:75.2><span>Kiñci na vattabbaṁ, rūparāgaṁ vā nāmavantapahātabbaṁ. </span></div><p><div class=verse-container id=pe5:75.3><span>Yāva viññāṇanti vitthārena kātabbāni. </span></div><p><div class=verse-container id=pe5:75.4><span>Avijjā tā opammena paññāpetabbā, ayaṁ samāropano. </span></div><p><div class=verse-container id=pe5:75.5><span>Nissitacittassa ca mattiko ca nissayo taṇhā ca diṭṭhi ca. </span></div><p><div class=verse-container id=pe5:75.6><span>Tattha diṭṭhi avijjā taṇhā saṅkhārā. </span></div><p><div class=verse-container id=pe5:75.7><span>Tattha diṭṭhipaccayā taṇhā ime avijjāpaccayā saṅkhārā. </span></div><p><div class=verse-container id=pe5:75.8><span>Tattha nissitaṁ viññāṇaṁ idaṁ saṅkhārapaccayā viññāṇaṁ yāva jarāmaraṇaṁ, idaṁ saṅkhittena bhāsite avasiṭṭhaṁ paropayati. </span></div><p><div class=verse-container id=pe5:76.1><span>Anissitassa calitaṁ natthīti tassa evaṁ diṭṭhiyā taṇhāya ca pahānaṁ tattha diṭṭhiavijjānirodhāya bhūtaṁ viññāṇaṁ sarāgaṭṭhāniyesu dhammesu taṁ taṁ dhammaṁ upecca aññaṁ dhammaṁ dhāvati makkaṭopamatāya, atha khvassa parittesu dhammesu sarāgaṭṭhāniyesu chandarāgo natthi kuto tato calanā, adhimattesu sattesu cittaṁ nivessayati taṁ apatiṭṭhitaṁ viññāṇaṁ anāhāraṁ nirujjhati viññāṇanirodhā nāmarūpanirodho yāva jarāmaraṇanirodho. </span></div><p><div class=verse-container id=pe5:76.2><span>Ayaṁ samāropano. </span></div><p><div class=verse-container id=pe5:77.1><span>Tattha rāgavasena viññāṇassa calitaṁ sapariggaho, tasmiṁ calite asati yo parikilesopacāro tividho aggi paṭippassaddho bhavati. </span></div><p><div class=verse-container id=pe5:77.2><span>Tenāha calite asante passaddhi hoti. </span></div><p><div class=verse-container id=pe5:77.3><span>Tattha yaṁ samāropanā passaddhakāyo sukhaṁ vedeti, sukhino cittaṁ samādhiyati. </span></div><p><div class=verse-container id=pe5:77.4><span>Yāva vimuttitamiti ñāṇadassanaṁ bhavati. </span></div><p><div class=verse-container id=pe5:77.5><span>So āsavānaṁ khayā ca vimutti no upapajjati. </span></div><p><div class=verse-container id=pe5:77.6><span>Tassa upapattissa āgatigatiyā asantiyā nevidha na huraṁ na ubhayamantarena. </span></div><p><div class=verse-container id=pe5:77.7><span>Esevanto dukkhassāti anupādisesā nibbānadhātu. </span></div><p><div class=verse-container id=pe5:77.8><span>Idamassa suttassa majjhe samāropitaṁ paṭiccasamuppāde ca vimuttiyaṁ ca yogo na ca etaṁ tassa saṅkhittena bhāsitassa vitthārena atthaṁ vibhajjanti. </span></div><p><div class=verse-container id=pe5:77.9><span>Ayaṁ vuccate samāropano hāro. </span></div><p><div class=verse-container id=pe5:77.10><span>Na ca saṅkilesabhāgiyena suttena saṅkilesabhāgiyo ye ca dhammā samāropayitabbā nāññe. </span></div><p><div class=verse-container id=pe5:77.11><span>Evaṁ vāsanābhāgiye nibbedhabhāgiye, ayaṁ samāropano hāro. </span></div><p><div class=verse-container id=pe5:77.12><span>Ime soḷasa hārā. </span></div><p><div class=verse-container id=pe5:78.1><span>Suvīrassa mahākaccāyanassa jambuvanavāsino peṭakopadese hāravibhaṅgo nāma pañcamā bhūmi. </span></div><div class=flex-between><a href=/canon/en/pli/ms/sutta/kn/pe/pe0004.html>Previous</a><a href=/canon/en/pli/ms/sutta/kn/pe/pe0006.html>Next</a></div></main><footer class="container footer"><small><a href=/about/>Contact info</a></small></footer><script src=/static/canon/js/theme.js></script><script src=/static/canon/js/author_toggle.js></script>