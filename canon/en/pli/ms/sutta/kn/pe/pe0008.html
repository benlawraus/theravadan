<!doctypehtml><html lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><link href=/static/canon/css/author_toggle.css rel=stylesheet><style></style><script src=/static/canon/js/no-flash-theme.js></script><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><button aria-label="Toggle dark mode"class=theme-toggle id=theme-toggle><span class=light-icon>🔆</span> <span class=dark-icon>🌙</span></button></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/pe.html> Peṭakopadesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/pe/pe0007.html>Previous</a><a href=/canon/en/pli/ms/sutta/kn/pe/pe0009.html>Next</a></div><p><div class=verse-container id=pe8:0.1><span>Peṭakopadesa </span></div><p><div class=verse-container id=pe8:0.2><span class=big-bold>Hārasampātabhūmi </span></div><p><div class=verse-container id=pe8:1.1><span>Yāni cattāri jhānāni, tesaṁ jhānānaṁ imāni aṅgāni, tesaṁ aṅgānaṁ samūho assa aṅgā, ayaṁ jhānabhūmi ko visesoti assa viseso. </span></div><p><div class=verse-container id=pe8:1.2><span>Ime sambhārā tehi ayaṁ samudāgamo, tassa samudāgamassa ayaṁ upanisā, tāya upanisāya ayaṁ bhāvanā. </span></div><p><div class=verse-container id=pe8:1.3><span>Tassā bhāvanāya ayaṁ ādīnavo. </span></div><p><div class=verse-container id=pe8:1.4><span>Tena ayaṁ parihāni. </span></div><p><div class=verse-container id=pe8:1.5><span>Kassa parihānīti tadupagajjhāyino. </span></div><p><div class=verse-container id=pe8:1.6><span>Taṁ yathā bhaṇitaṁ paccavekkhanto ayaṁ viseso. </span></div><p><div class=verse-container id=pe8:1.7><span>Tena visesena ayaṁ assādo, so kassa assādo ajhāniyā jhāyino, tassā ajhāniyā jhāyino, idaṁ kallitā kosalle ṭhitajjhānaṁ anomaddiyataṁ gacchati jhānabalaṁ, jhānabale ṭhitassa ayaṁ pāramippattassa imāni jhānaṅgāni anāvilasaṅkappo paṭhame jhāne jhānaṅgāni bhāvī. </span></div><p><div class=verse-container id=pe8:1.8><span>So pīti tadanusārittāva paṭhame jhāne jhānaṅgaṁ tassaṅguno ca dhammā tadabhisannitāya ca. </span></div><p><div class=verse-container id=pe8:1.9><span>Pīti dutiye jhāne jhānaṅgadhammatā kho pana tathā pavattassa sahagataṁ jhānaṅgadhammaṁ sasukhatāya ajjhattaṁ sampasādo dutiye jhāne jhānaṅgaṁ manosampasādanatāya tadabhisannitāya ca. </span></div><p><div class=verse-container id=pe8:1.10><span>Pīti dutiye jhāne jhānaṅgaṁ ajjhattaṁ sampasādanaṁ samādhitā pīti dutiye jhāne jhānaṅgaṁ, cetaso ekodibhāvo dutiye jhāne jhānaṅgaṁ, upekkhā phassatā tatiye jhāne jhānaṅgaṁ, sukhaṁ tassa aṅganti ca. </span></div><p><div class=verse-container id=pe8:1.11><span>Cetaso ekodibhāvo catutthe jhāne jhānaṅgaṁ, upekkhā adukkhamasukhā catutthe jhāne jhānaṅgaṁ, abhinisābhūmi upekkhāsatipārisuddhi catutthe jhāne jhānaṅgaṁ. </span></div><p><div class=verse-container id=pe8:1.12><span>Satipārisuddhi ca anekajjhānabhūmīsu jhānaṅgasamāyuttā pīti cetaso ekodibhāvo catutthe jhāne jhānaṅgaṁ. </span></div><p><div class=verse-container id=pe8:2.1><span>Tattha katamā jhānabhūmi? </span></div><p><div class=verse-container id=pe8:2.2><span>Savitakke savicāre vivekā anugatā paṭhame jhāne jhānabhūmi. </span></div><p><div class=verse-container id=pe8:2.3><span>Avitakke avicāre ajjhattaṁ sampasādanaṁ janitaṁ pītimanugatā dutiye jhāne jhānabhūmi. </span></div><p><div class=verse-container id=pe8:2.4><span>Sukhasātasamohitā sappītikā tatiye jhāne jhānabhūmi. </span></div><p><div class=verse-container id=pe8:2.5><span>Tassa sukhadukkhasahagatā abhinīhārasahagatā catutthe jhāne jhānabhūmi. </span></div><p><div class=verse-container id=pe8:2.6><span>Appamāṇasahagatā sattārammaṇā paṭhame jhāne jhānabhūmi. </span></div><p><div class=verse-container id=pe8:2.7><span>Abhibhūmiāyatanasahagatā rūpasaññīsu dutiye jhāne jhānabhūmi. </span></div><p><div class=verse-container id=pe8:2.8><span>Vimokkhasahagatānaṁ vimokkhesu tatiye jhāne jhānabhūmi. </span></div><p><div class=verse-container id=pe8:2.9><span>Anupassanāsahagatā kāyasaṅkhārā sammā catutthassa jhānassa bhūmi. </span></div><p><div class=verse-container id=pe8:3.1><span>Tattha katame jhānavisesā? </span></div><p><div class=verse-container id=pe8:3.2><span>Vivicceva kāmehi vivicca pāpakehi akusalehi dhammehi cittacetasikasahagatā kāmadhātusamatikkamanatāpi, ayaṁ jhānaviseso. </span></div><p><div class=verse-container id=pe8:3.3><span>Avitakkā ceva avicārā ca sappītikāya satisahagatāya pītisahagatā saññāmanasikārā samudācaranti. </span></div><p><div class=verse-container id=pe8:3.4><span>Ayaṁ jhānaviseso. </span></div><p><div class=verse-container id=pe8:3.5><span>Avitakkāya bhūmiyā avicāreyeva sati anugatā upekkhāsahagatā manasikārā samudācaranti. </span></div><p><div class=verse-container id=pe8:3.6><span>Tadanudhammatāya ca sati saṇḍahati. </span></div><p><div class=verse-container id=pe8:3.7><span>Tañca bhūmiṁ upasampajja viharati, ayaṁ jhānaviseso. </span></div><p><div class=verse-container id=pe8:3.8><span>Satipārisuddhisahagatā saññāmanasikārā samudācaranti, tañca bhūmiṁ upasampajja viharati, ayaṁ jhānaviseso. </span></div><p><div class=verse-container id=pe8:3.9><span>Viññāṇañcāyatanasahagatāya bhūmiyaṁ ākiñcaññāyatanasahagatā saññāmanasikārā samudācaranti, tañca bhūmiṁ upasampajja viharati, ayaṁ jhānaviseso. </span></div><p><div class=verse-container id=pe8:4.1><span>Jhānasambhārā nekkhammavitakko sambhāro kāmavitakkavinodanādhippāyatā. </span></div><p><div class=verse-container id=pe8:4.2><span>Abyāpādavitakko sambhāro byāpādavitakkapaṭivinodanādhippāyatā. </span></div><p><div class=verse-container id=pe8:4.3><span>Avihiṁsāvitakko sambhāro vihiṁsāvitakkapaṭivinodanādhippāyatā. </span></div><p><div class=verse-container id=pe8:4.4><span>Indriyesu guttadvāratā appicchatā sambhāro parisuddhājīvo catunnaṁ samāpattīnaṁ sambhāro akammassa vihāritā. </span></div><p><div class=verse-container id=pe8:4.5><span>Maggasambhāro samāpattipajjanatā. </span></div><p><div class=verse-container id=pe8:4.6><span>Phalasambhāro jhānanibbattitāya jhānasamudāgamo. </span></div><p><div class=verse-container id=pe8:4.7><span>Kusalahetu yaṁ jhānaṁ samudayaṁ gacchanti ko ca na kutoci nekkhammappattā samudāgacchanti. </span></div><p><div class=verse-container id=pe8:4.8><span>Ālambanirodhasamādhi santo samudāgacchanti. </span></div><p><div class=verse-container id=pe8:4.9><span>Avītikkantā samudāgacchanti. </span></div><p><div class=verse-container id=pe8:4.10><span>Sukhindriyaṁ somanassindriyaṁ pahānāya te ca abyāpajjatāya samudāgacchanti. </span></div><p><div class=verse-container id=pe8:4.11><span>Taṁ pana sandhāya samudāgacchanti. </span></div><p><div class=verse-container id=pe8:4.12><span>Aparidāhanāya samudāgacchanti. </span></div><p><div class=verse-container id=pe8:4.13><span>Ayaṁ ñāṇasamudāgamo. </span></div><p><div class=verse-container id=pe8:5.1><span>Tattha katamā upanisā? </span></div><p><div class=verse-container id=pe8:5.2><span>Kalyāṇamittatā jhānassa upanisā. </span></div><p><div class=verse-container id=pe8:5.3><span>Kalyāṇasampavaṅkatā jhānassa upanisā. </span></div><p><div class=verse-container id=pe8:5.4><span>Indriyesu guttadvāratā jhānassa upanisā. </span></div><p><div class=verse-container id=pe8:5.5><span>Asantuṭṭhitā kusalesu dhammesu jhānassa upanisā. </span></div><p><div class=verse-container id=pe8:5.6><span>Saddhammassavanaṁ jhānassa upanisā. </span></div><p><div class=verse-container id=pe8:5.7><span>Saṁvejaniye ṭhāne saṁviggassa yoniso padhānaṁ. </span></div><p><div class=verse-container id=pe8:5.8><span>Ayaṁ jhānopanisā. </span></div><p><div class=verse-container id=pe8:6.1><span>Tattha katamā bhāvanā? </span></div><p><div class=verse-container id=pe8:6.2><span>Mettāsevanā abyāpādavitakkabhāvanā. </span></div><p><div class=verse-container id=pe8:6.3><span>Karuṇāsevanā avihiṁsāvitakkabhāvanā. </span></div><p><div class=verse-container id=pe8:6.4><span>Muditābhāvanā pītisukhasampajaññā kāritā. </span></div><p><div class=verse-container id=pe8:6.5><span>Upekkhābhāvanā passavatā upekkhābhāvanā apassavatā upekkhā ca ajjhupekkhā ca, asubhasaññābhāvanā dukkhāpaṭipadā dandhābhiññā bhavasandhābhiññā bhavasandhānaṁ, sā chabbidhā bhāvanā bhāvitā bahulīkatā anuṭṭhitā vatthukatā yānīkatā paricitā susamāraddhā. </span></div><p><div class=verse-container id=pe8:6.6><span>Ayaṁ bhāvanā. </span></div><p><div class=verse-container id=pe8:7.1><span>Evaṁ bhāvayantassa ayaṁ ādīnavo. </span></div><p><div class=verse-container id=pe8:7.2><span>Paṭhame jhāne saṅkhārasamannāgato eso dhammo assuto sāsavo. </span></div><p><div class=verse-container id=pe8:7.3><span>Sace esa dhammo ayaṁ sīlo āsannapaṭipakkho ca esa dhammo kāmo paticāro pativicāro samāpattīnaṁ ca sabboḷāriko esa dhammo vitakkavicāro ca. </span></div><p><div class=verse-container id=pe8:7.4><span>Tattha cittaṁ khobhenti, kāyo cettha kilamati, kāyamhi cettha kilante cittaṁ vihaññati. </span></div><p><div class=verse-container id=pe8:7.5><span>Anabhinīhārakkhamova abhiññānaṁ ime ādīnavā paṭhame jhāne. </span></div><p><div class=verse-container id=pe8:8.1><span>Dutiye jhāne ime ādīnavā pītipharaṇasahagato ca eso dhammo, na samudācārasseti cittaṁ. </span></div><p><div class=verse-container id=pe8:8.2><span>Asodhayaṁ upagamo cesa dhammo upagamiparissayo domanassapaccatthiko cesa dhammo. </span></div><p><div class=verse-container id=pe8:8.3><span>Tattha tattha yuttīnaṁ pīti parajjato cesa dhammo dukkaraṁ hoti, avattasantāsabhūmiparivajjayanto catūsu dukkhatāsu esa dhammo anuviddhāpanasaddhāya dukkhatāya ca na palibodhadukkhatāya ca abhiññādukkhatāya ca rogadukkhatāya ca, ime ādīnavā dutiye jhāne. </span></div><p><div class=verse-container id=pe8:9.1><span>Tattha katame ādīnavā tatiye jhāne? </span></div><p><div class=verse-container id=pe8:9.2><span>Upekkhāsukhasahagatāya tattha sātāvīnaṁ pañcannaṁ upekkhāsukhaṁ parivattito esa dhammo tena niccasaññitānañca yaṁ hoti. </span></div><p><div class=verse-container id=pe8:9.3><span>Dukkhopaniyaṁ sukhaṁ cittassa saṅkhobhataṁ upādāya sukhadukkhāya gato savati. </span></div><p><div class=verse-container id=pe8:9.4><span>Sukhadukkhānukatañca upādāya anabhihārakkhamaṁ cittaṁ hoti. </span></div><p><div class=verse-container id=pe8:9.5><span>Abhiññāya sacchikiriyāsu sabbepi cete dhammā tīsu jhānasamāpattīsu catūhi ca dukkhatāhi anuviddhānaṁ sā bhayā dukkhatāya palibodhadukkhatāya ca abhiññāya dukkhatāya ca ime ādīnavā tatiye jhāne. </span></div><p><div class=verse-container id=pe8:10.1><span>Tattha katame ādīnavā catutthe jhāne? </span></div><p><div class=verse-container id=pe8:10.2><span>Ākiñcaññāsamāpattikā te dhammānusamāpattikā etissā ca bhūmiyaṁ sātānaṁ bālaputhujjanānaṁ anekavidhāni diṭṭhigatāni uppajjanti. </span></div><p><div class=verse-container id=pe8:10.3><span>Oḷārikā sukhumehi ca rūpasaññāhi anuvidhāni etāni jhānāni sadā anudayamettājhānakalānudanukalāya sādhāraṇā, dukkarā ca sabbe cattāro mahāsambhārā samudāgatāni ca etāni jhānāni aññamaññaṁ nissāya samudāgacchanti. </span></div><p><div class=verse-container id=pe8:10.4><span>Ettha samudāgatā ca ete dhammā na samattā honti. </span></div><p><div class=verse-container id=pe8:10.5><span>Asamuggahitanimittā ca ete dhammā parihāyanti. </span></div><p><div class=verse-container id=pe8:10.6><span>Nirujjhanti ca ete dhammā na upādiyanti nirujjhaṅgāni ca, etesaṁ dhammānaṁ jhānāni nimittāni na jhānanimittasaññā vokirati. </span></div><p><div class=verse-container id=pe8:10.7><span>Appaṭiladdhapubbā ca jhāyīvasena ca bhavati. </span></div><p><div class=verse-container id=pe8:10.8><span>Imehi ādīnavehi ayaṁ jhānaparihāni. </span></div><p><div class=verse-container id=pe8:11.1><span>Nirodhasamāpattiyā apaṭisaṅkhāya avasesasaññino ākiñcaññāyatanasahagatā saññāmanasikārā samudācaranti, so nirodhasamāpattito parihāyati. </span></div><p><div class=verse-container id=pe8:11.2><span>Āneñjasaññino asaññāyatanaṁ samāpannassa ākiñcaññāyatanasahagatā manasikārā samudācaranti, tañca bhūmiṁ na pajānāti, so tato parihāyati. </span></div><p><div class=verse-container id=pe8:11.3><span>Ākiñcaññāyatanaṁ samāpannassa viññāṇañcāyatanasaññā manasikārā samudācaranti, tañca bhūmiṁ na pajānāti, so tato parihāyati. </span></div><p><div class=verse-container id=pe8:11.4><span>Viññāṇañcāyatanaṁ samāpannassa rūpasaññāsahagatā. </span></div><p><div class=verse-container id=pe8:11.5><span>Vitthārena …pe… </span></div><p><div class=verse-container id=pe8:11.6><span>yāva paṭhame jhāne kāmasaññāsahagatā kātabbā. </span></div><p><div class=verse-container id=pe8:11.7><span>Sakassa parihāyati, kalaṅkajjhāne kalaṅkaṁ jhāyati, parisamantato jhāyati, bhindanto jhāyati, na sajjhāyati, āyūhanto jhāyati, kiñci ca niparicito jhāyati. </span></div><p><div class=verse-container id=pe8:11.8><span>Atividhāvanto jhāyati, atimaññanto jhāyati, kāyasaṅkhāre appaṭisambhāre jhāyati, pariyuṭṭhānassa nissaraṇaṁ ajānanto jhāyati, nīvaraṇābhibhūto jhāyati, assāpattimanasikaronto jhānassa assādo kāmarāgapariyuṭṭhānaṁ pahānaṁ jhānassa assādo kāmarāgahetūnaṁ dhammānaṁ udayanti, nirujjhaṅgāni etesaṁ dhammānaṁ jhānāni uparimā sukhupekkhā kāmakammakilesānaṁ pahānaṁ assādo, evaṁ kho puna jhānassa assādo mahāsaṁvāsamappīḷite lokasannivāse asambodhokāsā vigamessamidaṁ jhānappahānā. </span></div><p><div class=verse-container id=pe8:11.9><span>Ayaṁ palirodhamappalirodhalokasannivāse esanidhamidaṁ jhānaṁ anamataggasaṁsārasamāpannānaṁ sattānaṁ saṁsārappahānanā ānisaṁso, yamidaṁ jhānassa assādo kāyassa ajhāniyajhāyino bhavati. </span></div><p><div class=verse-container id=pe8:11.10><span>Ajhāniyajhāniyajhāyīhi aparāmasanto ajhāniyajhāyitaṁ jhāyati, yāni kalaṅkajjhāyino padāni, tāni anudhitāni paṭipakkhe. </span></div><p><div class=verse-container id=pe8:12.1><span>Tattha katamaṁ jhānakosallaṁ? </span></div><p><div class=verse-container id=pe8:12.2><span>Samāpattikosallaṁ jhānakosallaṁ, jhānavisesakosallaṁ jhānakosallaṁ, jhānantarikakosallaṁ jhānakosallaṁ, samāpattivuṭṭhānakosallaṁ jhānakosallaṁ, jhāne sabhāvakosallaṁ jhānakosallaṁ, jhāne ādīnavakosallaṁ jhānakosallaṁ, jhāne nissaraṇakosallaṁ jhānakosallaṁ, jhānaphalena upādāya kosallaṁ, jhānaphalena paṭisaṅkhānaphale aparihānadhammatā nibbattijhāne ca kīḷitāpi visesabhāgiyaṁ jhānaṁ paṭilabbhati. </span></div><p><div class=verse-container id=pe8:12.3><span>Idaṁ panassāti bhavahāritā ca ārammaṇānimittaggāho anabhinīhārabalaṁ, cittekaggatā nimittāsu gatisahitā samathabalena asaṁsīdanañca jhāne maggaphalaṁ samathaṁ pavatte samādhino upekkhāpalipubbāparanimittāsayo paggāhino satibalaṁ taṁ pavattitānañca vipassanānaṁ samaññābale. </span></div><p><div class=verse-container id=pe8:12.4><span>Tattha katamā jhānapāramitā? </span></div><p><div class=verse-container id=pe8:13.1><span>Supāramitā mettā kāmesu sattā kāmasaṅgasattāti yamhi sutte desanāya vohārena dve saccāni niddiṭṭhāni, dukkhañca samudayo ca, vicayena hārena ye saṁyojanīyesu dhammesu vajjaṁ na passanti, te oghaṁ tarissantīti netaṁ ṭhānaṁ vijjati. </span></div><p><div class=verse-container id=pe8:13.2><span>Na tarissantīti atthi esā yutti ca vicayo ca idaṁ nu kissa padaṭṭhānaṁ, kāmesu sattāti pañca kāmaguṇā, taṁ kāmataṇhāya padaṭṭhānaṁ. </span></div><p><div class=verse-container id=pe8:13.3><span>Saṁyojane vajjamapassamānāti avijjāya padaṭṭhānaṁ, na hi jātu saṁyojanasaṅgasattā oghaṁ tareyyuṁ vipulaṁ mahantanti upādānassa padaṭṭhānaṁ. </span></div><p><div class=verse-container id=pe8:13.4><span>Kāmesu sattāti kāmā dvidhā—</span></div><p><div class=verse-container id=pe8:13.5><span>vatthukāmā ca kilesakāmā ca, tattha kilesakāmā kāmataṇhā kāmataṇhāya yuttā bhavanti rūpataṇhā bhavataṇhā lakkhaṇena hārena, saṁyojane vajjamapassamānāti saṁyojanassa. </span></div><p><div class=verse-container id=pe8:13.6><span>Yo tattha chandarāgo tassa kiṁ padaṭṭhānaṁ? </span></div><p><div class=verse-container id=pe8:13.7><span>Sukhā vedanā dve ca indriyāni—</span></div><p><div class=verse-container id=pe8:13.8><span>sukhindriyañca somanassindriyañca. </span></div><p><div class=verse-container id=pe8:13.9><span>Iti sukhāya vedanāya gahitāya tayopi vedanā gahitā honti. </span></div><p><div class=verse-container id=pe8:13.10><span>Vedanākkhandhe gahite sabbe pañcakkhandhā gahitā honti. </span></div><p><div class=verse-container id=pe8:13.11><span>Rūpasaddagandharasaphoṭṭhabbā gahitā, vatthukāmesu gahitesu sabbāni cha bāhirāni āyatanāni gahitāni honti. </span></div><p><div class=verse-container id=pe8:13.12><span>Ajjhattikabāhiresu āyatanesu yo sato, ayaṁ vuccate lakkhaṇo hāro, tattha yo oḷārikamhi kilese ajjhāvasito sabbakilesesu yo na tato sukhumataresu na vītarāgo bhavati. </span></div><p><div class=verse-container id=pe8:13.13><span>Tattha bāhirasaṁyojanaṁ mamanti ajjhattasaṁyojanaṁ ahanti. </span></div><p><div class=verse-container id=pe8:13.14><span>Tattha bhagavato ko adhippāyo? </span></div><p><div class=verse-container id=pe8:13.15><span>Ye oghaṁ taritukāmā te saṁyojanīyesu dhammesu ādīnavānupassino viharissantīti ayamettha bhagavato adhippāyo. </span></div><p><div class=verse-container id=pe8:13.16><span>Kāmesu sattāti yesu ca sattā yena ca sattā yesañca sattā ayaṁ catubbidho ākāro sabbesaṁ hārabhāgiyo. </span></div><p><div class=verse-container id=pe8:14.1><span>Tattha katamāni tīṇi vipallāsāni padaṭṭhānāni ca? </span></div><p><div class=verse-container id=pe8:14.2><span>Cittavipallāsassa diṭṭhivipallāsassa saññāvipallāsassa tayo vipallāsā tīṇi akusalamūlāni padaṭṭhānaṁ. </span></div><p><div class=verse-container id=pe8:14.3><span>Tīṇi akusalamūlāni hīnappaṇītakāriyakammassa padaṭṭhānaṁ. </span></div><p><div class=verse-container id=pe8:14.4><span>Catunnañca upādānānaṁ doso akusalamūlaṁ dissati. </span></div><p><div class=verse-container id=pe8:14.5><span>Hīnappaṇītakāriyakammassa padaṭṭhānaṁ. </span></div><p><div class=verse-container id=pe8:14.6><span>Yathā mātuyā vā pituno vā aññatarassa vā puna uḷārassa bhikkhuno abhayaṁ deti. </span></div><p><div class=verse-container id=pe8:14.7><span>Tattha añño micchā paṭipajjeyya kāyena vā vācāya vā. </span></div><p><div class=verse-container id=pe8:14.8><span>Tattha so byāpādamupādāya tesaṁ uḷārānaṁ rakkhāvaraṇaguttiyā anupālayanto yo uḷārānaṁ abhayaṁ deti. </span></div><p><div class=verse-container id=pe8:14.9><span>Tesaṁ abhaye dinne yo tattha micchā paṭipajjeyya. </span></div><p><div class=verse-container id=pe8:14.10><span>Tattha so byāpādaṁ upādāyanto dosajaṁ kammaṁ karoti. </span></div><p><div class=verse-container id=pe8:14.11><span>Yo tattha asādhu indriyā nīvaraṇaṁ yaṁ tesaṁ abhayaṁ dakkhiṇato saññaṁ idaṁ paṇītaṁ kāraṇaṁ mayā puna tattha micchāpaṭipatti ayaṁ byāpādo hīnagamivakammaṁ lobho moho ca imāni nīvaraṇāni vacanāni tāni cattāri upādānāni tehi catūhi upādānehi yo so upādāno itthī vā puriso vā tesaṁ pañcakkhandhānaṁ teyeva upādāno samudayo idaṁ dukkhañca samudayo ca soyeva desanāhāro. </span></div><p><div class=verse-container id=pe8:15.1><span>Tattha kāmesu ye na pajjanti, te ādīnavānupassanāya pajjanti. </span></div><p><div class=verse-container id=pe8:15.2><span>Itissā kāmadhātuyā nikkhamitukāmatā, ayaṁ vuccati nekkhammacchando. </span></div><p><div class=verse-container id=pe8:15.3><span>Yo tattha anabhisaṅkhārānaṁ kiñci visodheti tassa dhāvarā vā, ayaṁ abyāpādacchando. </span></div><p><div class=verse-container id=pe8:15.4><span>Kiñci vihiṁsati, ayaṁ vihiṁsāchando. </span></div><p><div class=verse-container id=pe8:15.5><span>Iti nekkhammābhinīhatā tayo chandā—</span></div><p><div class=verse-container id=pe8:15.6><span>nekkhammacchando abyāpādacchando avihiṁsāchando. </span></div><p><div class=verse-container id=pe8:15.7><span>Tattha nekkhammacchando alobho; </span></div><p><div class=verse-container id=pe8:15.8><span>abyāpādacchando adoso; </span></div><p><div class=verse-container id=pe8:15.9><span>avihiṁsāchando amoho. </span></div><p><div class=verse-container id=pe8:15.10><span>Imāni tīṇi kusalamūlāni aṭṭhasu sampattesu parahitāni, tesaṁyeva catunnaṁ upādānānaṁ nirodhāya saṁvattanti. </span></div><p><div class=verse-container id=pe8:15.11><span>Sace vā puna kammaṁ kareyya kaṇhaṁ vā sukkaṁ vā tassa vipākahānāya saṁvattanti. </span></div><p><div class=verse-container id=pe8:15.12><span>Idaṁ kammaṁ akaṇhaṁ asukkaṁ kammakkhayāya saṁvattati. </span></div><p><div class=verse-container id=pe8:15.13><span>Tattha yo tiṇṇaṁ akusalamūlānaṁ nirodho, ayaṁ nirodho. </span></div><p><div class=verse-container id=pe8:15.14><span>Soyeva maggo tattha paṭipadāni imāni dve saccāni imāni cattāri saccāni āvaṭṭo hāro. </span></div><p><div class=verse-container id=pe8:16.1><span>Kāmesu sattāti ye sekkhā, te ekenevākārena sattā. </span></div><p><div class=verse-container id=pe8:16.2><span>Ye puthujjanā, te dvīhākārehi sattā, tassāyaṁ pañho vibhajjabyākaraṇīyo vattabbo. </span></div><p><div class=verse-container id=pe8:16.3><span>Kiñcāpi sotāpanno paṭisevanāya, no ca kho abhinivese satto yo hi apacayāya padahati, na upacayāya. </span></div><p><div class=verse-container id=pe8:16.4><span>Sekkho hi kilesavasena kāme paṭisevati. </span></div><p><div class=verse-container id=pe8:16.5><span>Puthujjano pana kilesasamuṭṭhānāya kāme paṭisevati. </span></div><p><div class=verse-container id=pe8:16.6><span>Tattha kāmesu sattānaṁ catuoghaṁ tarissatīti vibhajjabyākaraṇīyo, ayaṁ vibhatti. </span></div><p><div class=verse-container id=pe8:17.1><span>Parivattanoti kāme ye neva sajjanti na ca saṁyojanehi saṁyuttā, te oghaṁ tarissanti vipulaṁ mahantanti. </span></div><p><div class=verse-container id=pe8:17.2><span>Ayaṁ suttassa paṭipakkho. </span></div><p><div class=verse-container id=pe8:18.1><span>Vevacananti yo kāmesu satto yo ca tattha kāmānaṁ guṇo, tattha viso satto. </span></div><p><div class=verse-container id=pe8:18.2><span>Yepi kāmānaṁ āhārā dhammā, tattha viso satto. </span></div><p><div class=verse-container id=pe8:18.3><span>Tatthimaṁ kāmānaṁ vevacanaṁ pāko rajo sallaṁ gaṇḍo īti upaddavoti. </span></div><p><div class=verse-container id=pe8:18.4><span>Yāni vā pana aññāni vevacanāni tattha viso sattoti vevacanaṁ. </span></div><p><div class=verse-container id=pe8:18.5><span>Satto bandho mucchito gadhito ajjhosito kāme ajjhāpannā parimutto tabbahulavihārīti. </span></div><p><div class=verse-container id=pe8:18.6><span>Yāni vā pana aññāni vevacanāni, ayaṁ vevacano nāma. </span></div><p><div class=verse-container id=pe8:18.7><span>Kāmappacārapaññattiyā kilesagocarapaññattiyā paññattā cittanti vevacanaṁ. </span></div><p><div class=verse-container id=pe8:18.8><span>Satto tabbahulavihārīti yāni vā pana aññāni. </span></div><p><div class=verse-container id=pe8:18.9><span>Ime kāmappacārapaññattiyā kilesagocarapaññattiyā paññattā, bījapaññattiyā paññattā, saṅkhārā saṁyojanapaññattiyā paññattā, upādānaṁ hetupaññattiyā paññattaṁ, puggalo puthupaññattiyā paññatto. </span></div><p><div class=verse-container id=pe8:19.1><span>Otaraṇoti imāya paṭiccasamuppādo dukkhañca samudayo ca. </span></div><p><div class=verse-container id=pe8:19.2><span>Ye kilesā ye saṅkhārā saṁyojanāni ca pañcasu khandhesu saṅkhārakkhandho dhammāyatanesu akusalā dhammāyatanāni indriyesu sukhindriyañca, somanassindriyañca, ayaṁ indriyotaraṇo. </span></div><p><div class=verse-container id=pe8:20.1><span>Sodhanoti ettako. </span></div><p><div class=verse-container id=pe8:20.2><span>Eseva ārambho niddisitabbo suttattho. </span></div><p><div class=verse-container id=pe8:21.1><span>Adhiṭṭhānoti ime dhammā atthi ekattatāya paññattā atthi vemattatāya. </span></div><p><div class=verse-container id=pe8:21.2><span>Ye saññā bāhiro kāme, te vemattatāya paññattā. </span></div><p><div class=verse-container id=pe8:21.3><span>Pañcasu kāmaguṇesu sattāti pariyuṭṭhānavipallāsā vemattatāya paññattā oghaṁ tareyyuṁ. </span></div><p><div class=verse-container id=pe8:21.4><span>Vipulaṁ mahantanti avijjā ekattatāya paññattā. </span></div><p><div class=verse-container id=pe8:22.1><span>Parikkhāroti tassa ko hetu ko paccayo? </span></div><p><div class=verse-container id=pe8:22.2><span>Ārammaṇapaccayatāya paccayo. </span></div><p><div class=verse-container id=pe8:22.3><span>Ayoniso ca manasikāro sannissayassa paccayatāya paccayo. </span></div><p><div class=verse-container id=pe8:22.4><span>Avijjā samanantarapaccayatāya paccayo. </span></div><p><div class=verse-container id=pe8:22.5><span>Rāgānusayo hetupaccayatāya paccayo. </span></div><p><div class=verse-container id=pe8:22.6><span>Ayaṁ hetu, ayaṁ paccayo. </span></div><p><div class=verse-container id=pe8:23.1><span>Samāropano paccayoti ye kāmesu sattā sugatā surūpāti ayaṁ kāmadhātuyā chando rāgo te apuññamayā saṅkhārā. </span></div><p><div class=verse-container id=pe8:23.2><span>Te kiṁ paccayā? </span></div><p><div class=verse-container id=pe8:23.3><span>Avijjā paccayā. </span></div><p><div class=verse-container id=pe8:23.4><span>Te kissa paccayā? </span></div><p><div class=verse-container id=pe8:23.5><span>Viññāṇassa paccayā. </span></div><p><div class=verse-container id=pe8:23.6><span>Iti avijjāpaccayā saṅkhārā. </span></div><p><div class=verse-container id=pe8:23.7><span>Saṅkhārapaccayā viññāṇaṁ yāva jarāmaraṇaṁ evametassa kevalassa mahato dukkhakkhandhassa samudayo hoti ekaṁ suttaṁ gataṁ. </span></div><p><div class=verse-container id=pe8:23.8><span>Pañcanīvaraṇikaṁ suttaṁ kātabbaṁ. </span></div><p><div class=verse-container id=pe8:24.1><span>Tattha katamo desanāhāro nāma? </span></div><p><div class=verse-container id=pe8:24.2><span>Yā ca abhijjhā yo ca byāpādo yañca uddhaccaṁ, ayaṁ taṇhā. </span></div><p><div class=verse-container id=pe8:24.3><span>Yañca thinamiddhaṁ, yañca kukkuccaṁ yā ca vicikicchā, ayaṁ diṭṭhi. </span></div><p><div class=verse-container id=pe8:24.4><span>Yā pana kāyassa akammaniyatā kiñcāpi taṁ middhaṁ no tu sabhāvakilesatāya kileso, iti yā ca cittasallīyanā yā ca kāyākammaniyatā, ayaṁ pakkhopakileso na tu sabhāvakileso. </span></div><p><div class=verse-container id=pe8:24.5><span>Tattha attasaññānupacittaṁ kilamatho kukkuccānupacittaṁ thinaṁ yā cittassa līyanā, iti ime pañca nīvaraṇā cattāri nīvaraṇāni sabhāvakilesā thinamiddhaṁ nīvaraṇapakkhopakileso. </span></div><p><div class=verse-container id=pe8:24.6><span>Yathā cattāro āsavā sabhāvaāsavatāya āsavā no tu cittasāsavatāya āsavā. </span></div><p><div class=verse-container id=pe8:24.7><span>Sabhāvatāya āsavā. </span></div><p><div class=verse-container id=pe8:24.8><span>Pakkhe āsavatāya āsavā. </span></div><p><div class=verse-container id=pe8:24.9><span>Atha panāha suttantaṁ yena te sampayuttā vā vippayuttā vā āsavā, teyeva ete vattabbā sāsavā vā anāsavā vā. </span></div><p><div class=verse-container id=pe8:25.1><span>Tattha katamo vicayo. </span></div><p><div class=verse-container id=pe8:25.2><span>Abhijjhā kāmataṇhā rūpataṇhā bhavataṇhā. </span></div><p><div class=verse-container id=pe8:25.3><span>Yaṁ vā pana kiñci ajjhosānagataṁ sāsavā abhijjhitassa mettānupassiya yo anatthaṁ carati. </span></div><p><div class=verse-container id=pe8:25.4><span>Tattha yo byāpādaṁ uppādeti, acari carissatīti. </span></div><p><div class=verse-container id=pe8:25.5><span>Evaṁ nava āghātavatthūni kattabbāni, tassevaṁ byāpādānupassissa kileso yo paridāho kāyakilamatho akammaniyatā middhaṁ. </span></div><p><div class=verse-container id=pe8:25.6><span>Cittānupassissa paṭighātena khiyanā, idaṁ thinamiddhaṁ. </span></div><p><div class=verse-container id=pe8:25.7><span>Tattha adhikaraṇaavūpasamo, idaṁ uddhaccaṁ. </span></div><p><div class=verse-container id=pe8:25.8><span>Yaṁ kiṁ kasathamīti idaṁ kukkuccaṁ. </span></div><p><div class=verse-container id=pe8:25.9><span>Yaṁ yathā idaṁ santīraṇaṁ, ayaṁ vicikicchā. </span></div><p><div class=verse-container id=pe8:25.10><span>Tattha avijjā ca taṇhā ca atthi, idaṁ pariyuṭṭhānaṁ. </span></div><p><div class=verse-container id=pe8:25.11><span>Āvaraṇaṁ nīvaraṇaṁ chadanaṁ upakkileso ca atthi, idaṁ kāmacchando kāmarāgapariyuṭṭhānassa padaṭṭhānaṁ. </span></div><p><div class=verse-container id=pe8:25.12><span>Byāpādo byāpādapariyuṭṭhānassa padaṭṭhānaṁ. </span></div><p><div class=verse-container id=pe8:25.13><span>Thinamiddhaṁ thinamiddhapariyuṭṭhānassa padaṭṭhānaṁ. </span></div><p><div class=verse-container id=pe8:25.14><span>Uddhaccakukkuccaṁ avijjāpariyuṭṭhānassa padaṭṭhānaṁ. </span></div><p><div class=verse-container id=pe8:25.15><span>Vicikicchā vicikicchāpariyuṭṭhānassa padaṭṭhānaṁ. </span></div><p><div class=verse-container id=pe8:25.16><span>Kāmarāgapariyuṭṭhānaṁ anusayasaṁyojanassa padaṭṭhānaṁ. </span></div><p><div class=verse-container id=pe8:25.17><span>Byāpādapariyuṭṭhānaṁ paṭighasaṁyojanassa padaṭṭhānaṁ. </span></div><p><div class=verse-container id=pe8:25.18><span>Thinamiddhapariyuṭṭhānaṁ mānasaṁyojanassa padaṭṭhānaṁ. </span></div><p><div class=verse-container id=pe8:25.19><span>Avijjāpariyuṭṭhānañca vicikicchāpariyuṭṭhānañca diṭṭhisaṁyojanassa padaṭṭhānaṁ. </span></div><p><div class=verse-container id=pe8:26.1><span>Tattha katamo lakkhaṇo hāro? </span></div><p><div class=verse-container id=pe8:26.2><span>Kāmarāgapariyuṭṭhāne vutte sabbāni pariyuṭṭhānāni vuttāni hontīti. </span></div><p><div class=verse-container id=pe8:26.3><span>Saṁyojanesu vuttesu sabbasaṁyojanāni vuttāni honti. </span></div><p><div class=verse-container id=pe8:26.4><span>Ayaṁ lakkhaṇo hāro. </span></div><p><div class=verse-container id=pe8:27.1><span>Tattha katamo catubyūho hāro? </span></div><p><div class=verse-container id=pe8:27.2><span>Ye ime pañca nīvaraṇā jhānapaṭipakkho so dukkhasamudayo. </span></div><p><div class=verse-container id=pe8:27.3><span>Yaṁ phalaṁ, idaṁ dukkhaṁ. </span></div><p><div class=verse-container id=pe8:27.4><span>Tattha kāmacchandassa nekkhammavitakko paṭipakkho; </span></div><p><div class=verse-container id=pe8:27.5><span>byāpādassa abyāpādavitakko paṭipakkho; </span></div><p><div class=verse-container id=pe8:27.6><span>tiṇṇaṁ nīvaraṇānaṁ avihiṁsāvitakko paṭipakkho. </span></div><p><div class=verse-container id=pe8:27.7><span>Iti ime tayo vitakkā. </span></div><p><div class=verse-container id=pe8:27.8><span>Nekkhammavitakko samādhikkhandhaṁ bhajati. </span></div><p><div class=verse-container id=pe8:27.9><span>Abyāpādavitakko sīlakkhandhaṁ bhajati. </span></div><p><div class=verse-container id=pe8:27.10><span>Avihiṁsāvitakko paññākkhandhaṁ bhajati. </span></div><p><div class=verse-container id=pe8:27.11><span>Ime tayo khandhā. </span></div><p><div class=verse-container id=pe8:27.12><span>Ariyo aṭṭhaṅgiko maggo nīvaraṇappahānāya saṁvattati. </span></div><p><div class=verse-container id=pe8:27.13><span>Yaṁ nīvaraṇappahānaṁ, ayaṁ nirodho. </span></div><p><div class=verse-container id=pe8:27.14><span>Imāni cattāri saccāni. </span></div><p><div class=verse-container id=pe8:27.15><span>Ayaṁ catubyūho hāro. </span></div><p><div class=verse-container id=pe8:28.1><span>Tattha katamo āvaṭṭo hāro? </span></div><p><div class=verse-container id=pe8:28.2><span>Pañca nīvaraṇāni dasa bhavanti. </span></div><p><div class=verse-container id=pe8:28.3><span>Yadapi ajjhattaṁ sārajjati, tadapi nīvaraṇaṁ. </span></div><p><div class=verse-container id=pe8:28.4><span>Yadapi bahiddhā sārajjati, tadapi nīvaraṇaṁ, evaṁ yāva vicikicchā ime dasa nīvaraṇā. </span></div><p><div class=verse-container id=pe8:28.5><span>Ajjhattabahiddhā kilesā imāni dve saṁyojanāni ajjhattasaṁyojanañca bahiddhāsaṁyojanañca. </span></div><p><div class=verse-container id=pe8:28.6><span>Tattha ahanti ajjhattaṁ, mamanti bahiddhā. </span></div><p><div class=verse-container id=pe8:28.7><span>Sakkāyadiṭṭhi ajjhattaṁ, ekasaṭṭhi diṭṭhigatāni bahiddhā. </span></div><p><div class=verse-container id=pe8:28.8><span>Yo ajjhattaṁ chandarāgo rūpesu avītarāgo bhavati avītacchando. </span></div><p><div class=verse-container id=pe8:28.9><span>Evaṁ yāva viññāṇe, ayaṁ ajjhattā taṇhā. </span></div><p><div class=verse-container id=pe8:28.10><span>Yaṁ chasu bāhiresu āyatanesu tīsu ca bhavesu ajjhosānaṁ, ayaṁ bahiddhā taṇhā. </span></div><p><div class=verse-container id=pe8:28.11><span>Imāni dve saccāni saṁyojanāni saṁyojanīyā ca dhammā. </span></div><p><div class=verse-container id=pe8:28.12><span>Tattha saṁyojanesu dhammesu yā nibbidānupassanā ca, ayaṁ maggo. </span></div><p><div class=verse-container id=pe8:28.13><span>Yaṁ saṁyojanappahānaṁ, ayaṁ nirodho. </span></div><p><div class=verse-container id=pe8:28.14><span>Ayaṁ āvaṭṭo hāro. </span></div><p><div class=verse-container id=pe8:29.1><span>Tattha katamo vibhattihāro? </span></div><p><div class=verse-container id=pe8:29.2><span>Saṁyojananti na etaṁ ekaṁsena. </span></div><p><div class=verse-container id=pe8:29.3><span>Mānasaṁyojanaṁ diṭṭhibhāgiyanti na taṁ ekaṁsena adiṭṭhamānaṁ nissāyamānaṁ na pajahati. </span></div><p><div class=verse-container id=pe8:29.4><span>Yo pañca uddhambhāgiyo māno kiñcāpi so diṭṭhipakkhe siyā. </span></div><p><div class=verse-container id=pe8:29.5><span>Na tu orambhāgiyaṁ saṁyojanaṁ tassa pahānāya saṁvattatīti. </span></div><p><div class=verse-container id=pe8:29.6><span>Yo ca ahaṅkāro na paviddhoyaṁ panassa evaṁ hoti. </span></div><p><div class=verse-container id=pe8:29.7><span>Kadāsu nāmāhaṁ taṁ santaṁ āyatanaṁ sacchikatvā upasampajja viharissāmi, yaṁ ariyā santaṁ āyatanaṁ upasampajja viharissantīti, ayaṁ abhijjhā na ca taṁ nīvaraṇaṁ. </span></div><p><div class=verse-container id=pe8:29.8><span>Atthi pana arahato kāyakilesamiddhañca okkamati na ca taṁ nīvaraṇaṁ tassa thinamiddhaṁ nīvaraṇanti. </span></div><p><div class=verse-container id=pe8:29.9><span>Na ekaṁsena. </span></div><p><div class=verse-container id=pe8:29.10><span>Ayaṁ vibhattihāro. </span></div><p><div class=verse-container id=pe8:30.1><span>Parivattanoti pañca nīvaraṇā pañcaṅgikena jhānena pahānaṁ gacchanti. </span></div><p><div class=verse-container id=pe8:30.2><span>Ayaṁ tesaṁ paṭipakkho nīvaraṇo asukassa pahīnāti na aññānuminitabbaṁ, paramatthamajjhattaṁ, ayaṁ parivattanā. </span></div><p><div class=verse-container id=pe8:31.1><span>Tattha katamo vevacano? </span></div><p><div class=verse-container id=pe8:31.2><span>Kāmacchando chandarāgo pemaṁ nikantīti vevacanaṁ. </span></div><p><div class=verse-container id=pe8:31.3><span>Nīvaraṇaṁ chadanaṁ upakkileso pariyuṭṭhānanti vevacanaṁ. </span></div><p><div class=verse-container id=pe8:32.1><span>Paññattīti avijjāpaccayā kiccapaññattiyā paññatti, byāpādo vikkhepapaññattiyā paññatti, thinamiddhaṁ asamugghātapaññattiyā paññatti. </span></div><p><div class=verse-container id=pe8:32.2><span>Evaṁ sabbepi ete pañca nīvaraṇā imamhi sutte vikkhepapaññattiyā paññatti. </span></div><p><div class=verse-container id=pe8:33.1><span>Tattha katamo otaraṇo? </span></div><p><div class=verse-container id=pe8:33.2><span>Ime pañca nīvaraṇā avijjā ca taṇhā ca tattha avijjāmūlā nīvaraṇā. </span></div><p><div class=verse-container id=pe8:33.3><span>Yā taṇhā ime saṅkhārā, te avijjāpaccayā ime dve dhammā pañcasu khandhesu saṅkhārakkhandhapariyāpannā, āyatanesu dhammāyatanaṁ, dhātūsu dhammadhātu, indriyesu imesaṁ dhammānaṁ padaṭṭhānaṁ sukhindriyassa ca somanassindriyassa ca itthindriyassa ca purisindriyassa ca. </span></div><p><div class=verse-container id=pe8:34.1><span>Tattha katamo sodhano hāro? </span></div><p><div class=verse-container id=pe8:34.2><span>Idaṁ suttaṁ yathā ārabbha nikkhittaṁ so attho bhāsito imehi pañcahi padehi. </span></div><p><div class=verse-container id=pe8:35.1><span>Tattha kāmacchando ca byāpādo ca vicikicchā ca na ekattatāya paññattā, kāmāti na ekattatāya paññattā, atha khalu vemattatāya paññattā. </span></div><p><div class=verse-container id=pe8:35.2><span>Ayaṁ adhiṭṭhāno hāro. </span></div><p><div class=verse-container id=pe8:36.1><span>Tattha katamo parikkhāro? </span></div><p><div class=verse-container id=pe8:36.2><span>Kāmacchandassa ayoniso manasikāro subhārammaṇapaccayo; </span></div><p><div class=verse-container id=pe8:36.3><span>subhanimittañca hetu. </span></div><p><div class=verse-container id=pe8:36.4><span>Byāpādassa ayoniso manasikāro āghātavatthūni ca paccayo; </span></div><p><div class=verse-container id=pe8:36.5><span>paṭighānusayo hetu. </span></div><p><div class=verse-container id=pe8:36.6><span>Thinamiddhassa paṭisaṁhāro paccayo; </span></div><p><div class=verse-container id=pe8:36.7><span>pavattiyā kilamathā calanā tañca hetu. </span></div><p><div class=verse-container id=pe8:36.8><span>Uddhaccakukkuccassa rajanīyaṁ ārammaṇiyaṁ assādiyākindriyaṁ tāva aparipuṇṇañca ñāṇaṁ paccayo; </span></div><p><div class=verse-container id=pe8:36.9><span>kāmasaññā ca diṭṭhianusayo ca hetu. </span></div><p><div class=verse-container id=pe8:36.10><span>Vicikicchāya nava mānavidhā ārammaṇaṁ mānānusayo, sova paccayo; </span></div><p><div class=verse-container id=pe8:36.11><span>vicikicchānusayo hetu. </span></div><p><div class=verse-container id=pe8:36.12><span>Ete pañca dhammā sahetu sappaccayā uppajjanti. </span></div><p><div class=verse-container id=pe8:37.1><span>Tattha katamo samāropano hāro? </span></div><p><div class=verse-container id=pe8:37.2><span>Ime pañca nīvaraṇā cattāropi ete āsavā gaṇḍāpi ete sallāpi ete upādānāni ete. </span></div><p><div class=verse-container id=pe8:37.3><span>Tesu eva bāhiresu dhammesu saṅkilesabhāgiyaṁ suttanti paññattiṁ gacchati. </span></div><p><div class=verse-container id=pe8:37.4><span>Ayaṁ samāropano hāro. </span></div><p><div class=verse-container id=pe8:37.5><span>Niddiṭṭhaṁ saṅkilesikabhāgiyaṁ suttaṁ. </span></div><p><div class=verse-container id=pe8:38.1><span>Manopubbaṅgamā dhammāti gāthā. </span></div><p><div class=verse-container id=pe8:39.1><span>Tattha katamo desanā hāro? </span></div><p><div class=verse-container id=pe8:39.2><span>Imamhi sutte ko attho khandhavavatthānena viññāṇakkhandhaṁ deseti, dhātuvavatthānena manoviññāṇadhātuṁ, āyatanavavatthānena manāyatanaṁ, indriyavavatthānena manindriyaṁ. </span></div><p><div class=verse-container id=pe8:39.3><span>Tassa kiṁ pubbaṅgamā dhammā? </span></div><p><div class=verse-container id=pe8:39.4><span>Saṅkhittena cha dhammā pubbaṅgamā dhammā kusalamūlāni ca akusalamūlāni ca animittaṁ imamhi sutte kusalamūlaṁ desitaṁ. </span></div><p><div class=verse-container id=pe8:39.5><span>Tattha katamā manopubbaṅgamā dhammā? </span></div><p><div class=verse-container id=pe8:39.6><span>Mano tesaṁ pubbaṅgamaṁ, yathāpi balassa rājā pubbaṅgamo, evameva dhammānaṁ manopubbaṅgamā. </span></div><p><div class=verse-container id=pe8:39.7><span>Tattha tividhānaṁ pubbaṅgamānaṁ nekkhammacchandena abyāpādacchandena avihiṁsāchandena. </span></div><p><div class=verse-container id=pe8:39.8><span>Alobhassa nekkhammacchandena pubbaṅgamā. </span></div><p><div class=verse-container id=pe8:39.9><span>Adosassa abyāpādacchandena pubbaṅgamā. </span></div><p><div class=verse-container id=pe8:39.10><span>Amohassa avihiṁsāchandena pubbaṅgamā. </span></div><p><div class=verse-container id=pe8:39.11><span>Tattha manoseṭṭhāti manasā ime dhammā ussaṭā manena vā nimmitā. </span></div><p><div class=verse-container id=pe8:39.12><span>Manova imesaṁ dhammānaṁ seṭṭhoti manova imesaṁ dhammānaṁ seṭṭhajeṭṭhoti manova imesaṁ dhammānaṁ ādhipaccaṁ karotīti manoseṭṭhā. </span></div><p><div class=verse-container id=pe8:39.13><span>Manojavāti yattha mano gacchati. </span></div><p><div class=verse-container id=pe8:39.14><span>Tattha ime dhammā gacchantīti manojavā. </span></div><p><div class=verse-container id=pe8:39.15><span>Yathā vāto sīghaṁ gacchati añño vā koci sīghaṁ gāmako vuccate vātajavoti pakkhigāmikoti, evameva ime dhammā manena sampajāyamānā gacchanti, tattha ime dhammā gacchantīti manojavāti. </span></div><p><div class=verse-container id=pe8:39.16><span>Te tividhā chandasamudānitā anāvilatā ca saṅkappo. </span></div><p><div class=verse-container id=pe8:39.17><span>Sattavidhā ca kāyikaṁ sucaritaṁ vācasikaṁ sucaritaṁ, te dasa kusalakammapathā. </span></div><p><div class=verse-container id=pe8:39.18><span>Tattha manasā ce pasannenāti manokammaṁ. </span></div><p><div class=verse-container id=pe8:39.19><span>Bhāsati vāti vacīkammaṁ. </span></div><p><div class=verse-container id=pe8:39.20><span>Karoti vāti kāyakammaṁ. </span></div><p><div class=verse-container id=pe8:39.21><span>Imehi imasmiṁ sutte dasa kusalakammapathā paramāpi santā sīlavatā paramā. </span></div><p><div class=verse-container id=pe8:39.22><span>So bhavati vivattiyaṁ na lokaniyyānāya vāsanābhāgiyaṁ suttaṁ bhavati. </span></div><p><div class=verse-container id=pe8:39.23><span>Ayaṁ desanā. </span></div><p><div class=verse-container id=pe8:40.1><span>Tattha katamo vicayo hāro? </span></div><p><div class=verse-container id=pe8:40.2><span>Manopubbaṅgamā dhammāti kusalamūlāni ca aṭṭhaṅgasammattāni. </span></div><p><div class=verse-container id=pe8:40.3><span>Idaṁ suttaṁ. </span></div><p><div class=verse-container id=pe8:41.1><span>Yuttīti dasannaṁ kusalakammapathānaṁ yo vipāko, so sukhavedanīyo abyāpādassaṅgamāno. </span></div><p><div class=verse-container id=pe8:41.2><span>Chāyāva anapāyinīti anugacchati atthi esā yutti. </span></div><p><div class=verse-container id=pe8:42.1><span>Padaṭṭhānanti aṭṭhārasannaṁ manopavicārānaṁ padaṭṭhānaṁ. </span></div><p><div class=verse-container id=pe8:42.2><span>Manopubbaṅgamā dhammāti sabbakusalapakkhassa ime dhammā padaṭṭhānaṁ. </span></div><p><div class=verse-container id=pe8:42.3><span>Manasā ce pasannenāti yo cetaso pasādo, idaṁ saddhindriyassa padaṭṭhānaṁ. </span></div><p><div class=verse-container id=pe8:42.4><span>Bhāsati vāti sammāvācāya. </span></div><p><div class=verse-container id=pe8:42.5><span>Karoti vāti sammākammantassa ca sammāvāyāmassa ca padaṭṭhānaṁ. </span></div><p><div class=verse-container id=pe8:43.1><span>Lakkhaṇoti iti pubbaṅgamā dhammāti vedanāpubbaṅgamāpi ete, saññāpubbaṅgamāpi ete, saṅkhārapubbaṅgamāpi ete. </span></div><p><div class=verse-container id=pe8:43.2><span>Ye keci dhammā sahajātā sabbe pubbaṅgamā etesaṁ dhammānaṁ. </span></div><p><div class=verse-container id=pe8:43.3><span>Tato naṁ sukhamanvetīti somanassamapi naṁ anveti yaṁ susukhacchāyā tadāpi naṁ sukhaṁ tadapi anveti. </span></div><p><div class=verse-container id=pe8:44.1><span>Tattha katamo catubyūho hāro? </span></div><p><div class=verse-container id=pe8:44.2><span>Manopubbaṅgamāti na idaṁ ekādivacanaṁ. </span></div><p><div class=verse-container id=pe8:44.3><span>Kiṁ kāraṇā? </span></div><p><div class=verse-container id=pe8:44.4><span>Sabbeyeva ime chaviññāṇakāyā, imamhi bhagavato ko adhippāyo? </span></div><p><div class=verse-container id=pe8:44.5><span>Ye sukhena atthikā, te manaṁ pasādentīti ayaṁ imamhi sutte bhagavato adhippāyo. </span></div><p><div class=verse-container id=pe8:44.6><span>Attho pubbeyeva niddiṭṭho. </span></div><p><div class=verse-container id=pe8:45.1><span>Yāni hi kusalamūlāni, tāni aṭṭhānisaṁsamattā hetu, ayaṁ aṭṭhaṅgiko maggo. </span></div><p><div class=verse-container id=pe8:45.2><span>Dasa ṭhānāni desanāhetūni desanāpaccayā niddesanā ca. </span></div><p><div class=verse-container id=pe8:45.3><span>Tattha yaṁ maññe dukkhena saha nāmarūpaṁ viññāṇasaccanti aṅgena kusalamūlaṁ pahīyati, ayaṁ appahīnabhūmiyaṁ samudayo. </span></div><p><div class=verse-container id=pe8:45.4><span>Yaṁ tesaṁ pahānā, ayaṁ nirodho. </span></div><p><div class=verse-container id=pe8:45.5><span>Imāni cattāri saccāni. </span></div><p><div class=verse-container id=pe8:45.6><span>Ayaṁ āvaṭṭo hāro. </span></div><p><div class=verse-container id=pe8:46.1><span>Vibhattīti—</span></div><p><div class=verse-container id=pe8:47.1><span>“Manopubbaṅgamā dhammā, </span></div><p><div class=verse-container id=pe8:47.2><span>Manoseṭṭhā manojavā; </span></div><p><div class=verse-container id=pe8:47.3><span>Manasā ce pasannena, </span></div><p><div class=verse-container id=pe8:47.4><span>Bhāsati vā karoti vā; </span></div><p><div class=verse-container id=pe8:47.5><span>Tato naṁ sukhamanveti, </span></div><p><div class=verse-container id=pe8:47.6><span>Chāyāva anapāyinī”ti. </span></div><p><div class=verse-container id=pe8:48.1><span>Taṁ na ekaṁsena samaṇassa vā brāhmaṇassa vā pana hoti. </span></div><p><div class=verse-container id=pe8:48.2><span>Tassa vā micchādiṭṭhikassa sakasatthe cittaṁ pasādeti, tena ca pasannena cittena bhāsati byākaroti na taṁ sukhamanveti na chāyāva anugāminī, dukkhameva taṁ anveti. </span></div><p><div class=verse-container id=pe8:48.3><span>Yathā vahantaṁ cakkaṁ padamanveti, idaṁ taṁ vibhajjabyākaraṇīyaṁ. </span></div><p><div class=verse-container id=pe8:48.4><span>Manasā ce pasannena kāyakammaṁ vacīkammaṁ sukhavedanīyanti samaggate sukhavedanīyaṁ micchaggate dukkhavedanīyaṁ, ayaṁ vibhatti. </span></div><p><div class=verse-container id=pe8:49.1><span>Tattha katamo parivattano hāro? </span></div><p><div class=verse-container id=pe8:49.2><span>Manopubbaṅgamā dhammāti yaṁ manasā paduṭṭhena bhāsati vā karoti vā dukkhamassānugāminī, etāniyeva dve suttāni bhāsitāni esa eva ca paṭipakkho. </span></div><p><div class=verse-container id=pe8:49.3><span>Vevacananti yadidaṁ mano cittaṁ viññāṇaṁ manindriyaṁ manoviññāṇadhātu. </span></div><p><div class=verse-container id=pe8:50.1><span>Paññattīti manopubbaṅgamā dhammāti ayaṁ mano kiñci paññattiyā paññattaṁ. </span></div><p><div class=verse-container id=pe8:50.2><span>Dhammāti kusalakammapathapaññattiyā paññattaṁ. </span></div><p><div class=verse-container id=pe8:50.3><span>Manoseṭṭhāti visiṭṭhapaññattiyā paññattaṁ. </span></div><p><div class=verse-container id=pe8:50.4><span>Manojavāti sahapaññattiyā paññattaṁ. </span></div><p><div class=verse-container id=pe8:50.5><span>Cittanti nekkhammapaññattiyā paññattaṁ. </span></div><p><div class=verse-container id=pe8:50.6><span>Manasā ce pasannenāti saddhindriyapaññattiyā paññattaṁ. </span></div><p><div class=verse-container id=pe8:50.7><span>Manasā ce pasannenāti anāvilasaṅkappadutiyajjhānapaññattiyā paññattaṁ. </span></div><p><div class=verse-container id=pe8:50.8><span>Manasā ce pasannenāti assaddhānaṁ paṭipakkhapaññattiyā paññattaṁ. </span></div><p><div class=verse-container id=pe8:50.9><span>Bhāsati vāti sammāvācāpaññattiyā paññattaṁ. </span></div><p><div class=verse-container id=pe8:50.10><span>Karoti vāti sammākammantapaññattiyā paññattaṁ. </span></div><p><div class=verse-container id=pe8:50.11><span>Tato naṁ sukhamanvetīti jhānasamādhānaṁ. </span></div><p><div class=verse-container id=pe8:50.12><span>Indriyesu manindriyaṁ. </span></div><p><div class=verse-container id=pe8:50.13><span>Paṭiccasamuppāde viññāṇaṁ. </span></div><p><div class=verse-container id=pe8:50.14><span>Manopubbaṅgamā dhammāti mettā ca mudutā ca jhānesu dutiyaṁ jhānaṁ tatiyañca. </span></div><p><div class=verse-container id=pe8:50.15><span>Khandhesu saṅkhārakkhandhapariyāpanno. </span></div><p><div class=verse-container id=pe8:50.16><span>Dhātūsu dhammadhātu, āyatanesu dhammāyatanaṁ. </span></div><p><div class=verse-container id=pe8:50.17><span>Yaṁ kusalaṁ indriyesu sukhindriyañca somanassindriyañca padaṭṭhānaṁ. </span></div><p><div class=verse-container id=pe8:50.18><span>Imesaṁ dhammānaṁ paṭiccasamuppannānaṁ phassapaccayā sukhavedanīyo phasso sukhavedanā manopavicāresu somanassavicāro chattiṁsesu paṭhamapadesu cha somanassanekkhammassitā. </span></div><p><div class=verse-container id=pe8:50.19><span>Iti ayaṁ otaraṇo hāro. </span></div><p><div class=verse-container id=pe8:51.1><span>Tattha katamo sodhano hāro? </span></div><p><div class=verse-container id=pe8:51.2><span>Yaṁ atthaṁ ārabbha idaṁ suttaṁ bhāsitaṁ. </span></div><p><div class=verse-container id=pe8:51.3><span>So attho niyutto etamatthaṁ ārabbha suttaṁ. </span></div><p><div class=verse-container id=pe8:51.4><span>Ayaṁ sodhano hāro. </span></div><p><div class=verse-container id=pe8:52.1><span>Tattha katamo adhiṭṭhāno hāro? </span></div><p><div class=verse-container id=pe8:52.2><span>Manopubbaṅgamā dhammāti vevacanapaññatti, na ekattapaññatti. </span></div><p><div class=verse-container id=pe8:52.3><span>Dhammāti ekato na vevacanapaññatti. </span></div><p><div class=verse-container id=pe8:52.4><span>Manasā ce pasannenāti so pasādo dvidho ajjhattañca abyāpādāvikkhambhanabahiddhā ca okappanato. </span></div><p><div class=verse-container id=pe8:52.5><span>So ajjhattapasādo dvidho. </span></div><p><div class=verse-container id=pe8:52.6><span>Samugghātapasādo ca vikkhambhanapasādo ca byāpādapariyuṭṭhānaṁ. </span></div><p><div class=verse-container id=pe8:52.7><span>Vighāto na mūlapasādo jātamūlampi vā. </span></div><p><div class=verse-container id=pe8:52.8><span>Pasādo sabyāpādaṁ vighātena. </span></div><p><div class=verse-container id=pe8:52.9><span>Tato naṁ sukhamanvetīti sukhaṁ kāyikañca cetasikañca appiyavippayogopi piyasampayogopi nekkhammasukhampi puthujjanasukhampi pītisambojjhaṅgampi cetasikaṁ sukhaṁ. </span></div><p><div class=verse-container id=pe8:52.10><span>Yampi passaddhakāyo sukhaṁ vedeti, tampi kāyikaṁ sukhaṁ bojjhaṅgā ca cetasikaṁ sukhaṁ. </span></div><p><div class=verse-container id=pe8:52.11><span>Yampi passaddhakāyo sukhaṁ vedesi, tampi tañca sukhapadaṭṭhānaṁ paññattiyā yathāvuttaṁ taṁ aparāmaṭṭhaṁ kusalānaṁ dhammānaṁ. </span></div><p><div class=verse-container id=pe8:52.12><span>Anvetīti appanā sandissati na cāyaṁ vā pattabhūto anveti. </span></div><p><div class=verse-container id=pe8:52.13><span>Tadidaṁ suttaṁ dvīhi ākārehi adhiṭṭhātabbaṁ. </span></div><p><div class=verse-container id=pe8:52.14><span>Hetunā ca yo pasannamānaso vipākena ca yo dukkhavedanīyo. </span></div><p><div class=verse-container id=pe8:53.1><span>Parikkhāroti bhagavā pañcasatena bhikkhusaṅghena nagaraṁ pavisati rājagahaṁ. </span></div><p><div class=verse-container id=pe8:53.2><span>Tattha manusso puggalo bhagavantaṁ parivisati, tassa pasādo uppanno kusalamūlapubbayogāvacaropi. </span></div><p><div class=verse-container id=pe8:53.3><span>So aññesañca akkhāti, idaṁ vācaṁ bhāsati lābhā tesaṁ, yesaṁ nivesanaṁ bhagavā pavisati, amhākampi yadi bhaveyya mayampi bhagavato sampasādaṁ lacchamhāti. </span></div><p><div class=verse-container id=pe8:53.4><span>Yena bhagavā tenañjaliṁ paṇāmetvā “namo bhagavato namo bhagavato”ti abyāpādamāno ekamante aṭṭhāsi. </span></div><p><div class=verse-container id=pe8:53.5><span>Tadanantare bhagavā imaṁ suttaṁ abhāsittha “manopubbaṅgamā dhammā”ti. </span></div><p><div class=verse-container id=pe8:53.6><span>Sabbaṁ suttaṁ tathā yaṁ paresaṁ bhāsati idaṁ vācākammaṁ. </span></div><p><div class=verse-container id=pe8:53.7><span>Yaṁ añjaliṁ paṇāmeti, idaṁ kāyakammaṁ. </span></div><p><div class=verse-container id=pe8:53.8><span>Yo manopasādo, idaṁ manokammaṁ. </span></div><p><div class=verse-container id=pe8:53.9><span>Tattha yaṁ paresaṁ pakāseti bhāsati vaṇṇaṁ. </span></div><p><div class=verse-container id=pe8:53.10><span>Yesaṁ bhagavā nivesanaṁ gacchatīti. </span></div><p><div class=verse-container id=pe8:53.11><span>Sabbaṁ tassa alobho kusalamūlaṁ. </span></div><p><div class=verse-container id=pe8:53.12><span>Yaṁ bhagavati mettacitto, tassa adoso kusalamūlaṁ. </span></div><p><div class=verse-container id=pe8:53.13><span>Yaṁ añjaliṁ paṇāmeti mānañca niggaṇhāti, tatthassa amoho kusalamūlaṁ pātubhavati. </span></div><p><div class=verse-container id=pe8:53.14><span>Yaṁ uḷārapaññaṁ paṭilabhati, idamassa diṭṭhivipallāsappahānaṁ. </span></div><p><div class=verse-container id=pe8:53.15><span>Yaṁ tathāyeva saṁvaro hoti, idamassa saññāvipallāsappahānaṁ. </span></div><p><div class=verse-container id=pe8:53.16><span>Yaṁ manassa pasādanaṁ, idamassa cittavipallāsappahānanti akusalavipallāsānaṁ vikkhambhanaṁ pahānaṁ paccayo. </span></div><p><div class=verse-container id=pe8:53.17><span>Tīṇi kusalamūlāni yo anāvilacittasaṅkappo, so tassa manasikāroti vuccati. </span></div><p><div class=verse-container id=pe8:53.18><span>Yaṁ kilesehi vikkhambhanaṁ iti vipallāsā ca ārammaṇā sappaccayatāya paccayo kusalamūlāni ca sandissayatāya paccayo, so ca manasikāro hetunā iminā paccayena cittaṁ uppannaṁ. </span></div><p><div class=verse-container id=pe8:53.19><span>Tattha yaṁ sasatthārammaṇaṁ cittaṁ pavattaṁ ayaṁ buddhānussati. </span></div><p><div class=verse-container id=pe8:53.20><span>Yampi bhagavato guṇe manasi karoti, ayamassa dhammānussati. </span></div><p><div class=verse-container id=pe8:53.21><span>Tattha satisampajaññaṁ hetu, ayañca paccayo. </span></div><p><div class=verse-container id=pe8:53.22><span>Vācā paññā hetu vitakkavicārā paccayo. </span></div><p><div class=verse-container id=pe8:53.23><span>Kāyasaṅkhārā kammassa abhisaṅkhāro nāma hetu vā appaccayo sukhavedanīyassa kammassa upacayo hetukā kammassa paccayo. </span></div><p><div class=verse-container id=pe8:54.1><span>Tattha katamo samāropano hāro? </span></div><p><div class=verse-container id=pe8:54.2><span>Manasāyeva pasannena satoyevettha pasanno api ca cittavodānā sattā vimuccantīti tena sattā cittapubbaṅgamā cittena pasannena cetanāpi tattha cittabhūtā bhavantīti paṭighā ayaṁ cetanānaṁ pasādena kāyo cassa pasādo, so ca ārabhati pasādena pasanno saññānanti cassa aviparītā, so pañcavidho vikkhambhanā, kāyapassambhanāyeva pasādo cittasito cittaṁ pana pubbaṁyeva pasannaṁ. </span></div><p><div class=verse-container id=pe8:54.3><span>Ayaṁ samāropanā. </span></div><p><div class=verse-container id=pe8:54.4><span>Evaṁ pañcannampi pasādo. </span></div><p><div class=verse-container id=pe8:54.5><span>Tato naṁ sukhamanvetīti katamaṁ bhagavā niddisati? </span></div><p><div class=verse-container id=pe8:54.6><span>Na hi attasaccaṁ tassa kammassa vipāko anveti. </span></div><p><div class=verse-container id=pe8:54.7><span>Tassa upāyo anugacchati yadā sitapaccayā uppajjate somanassaṁ avippaṭisāropi anveti. </span></div><p><div class=verse-container id=pe8:54.8><span>Ayaṁ samāropano hāro. </span></div><p><div class=verse-container id=pe8:55.1><span>Mahānāmasakkassa suttaṁ. </span></div><p><div class=verse-container id=pe8:55.2><span>Tasmiñce samaye assato asampajāno kālaṁ kareyya kāme bhavati. </span></div><p><div class=verse-container id=pe8:55.3><span>Assato abhisamāhāro yo mā bhāyi, mahānāma, yaṁ taṁ cittaṁ dīgharattaṁ saddhāparibhāvitaṁ sīlaparibhāvitaṁ sutacāgaparibhāvitanti vitthārena kātabbaṁ. </span></div><p><div class=verse-container id=pe8:55.4><span>Cāgena ca paññāya ca kiṁ dasseti? </span></div><p><div class=verse-container id=pe8:55.5><span>Yā saddhā, sā cetaso pasādo. </span></div><p><div class=verse-container id=pe8:55.6><span>Yā anāvilasaṅkappitā, sā saddhā. </span></div><p><div class=verse-container id=pe8:55.7><span>Kiṁ kāraṇā? </span></div><p><div class=verse-container id=pe8:55.8><span>Anāvilalakkhaṇā. </span></div><p><div class=verse-container id=pe8:55.9><span>Anāvilalakkhaṇā hi saddhā. </span></div><p><div class=verse-container id=pe8:55.10><span>Apare āhu guṇaparisuddhiniṭṭhāgamanalakkhaṇā, yañca apare vā vacanapaṭiggahalakkhaṇā saddhā. </span></div><p><div class=verse-container id=pe8:55.11><span>Aparo pariyāyo attānaṁ yadi evaṁ okappeti “nāhaṁ kiñci jānāmīti esā ahaṁ tattha anuññattā anaññatā”ti. </span></div><p><div class=verse-container id=pe8:55.12><span>Ayaṁ saddhāti. </span></div><p><div class=verse-container id=pe8:55.13><span>Aparo pariyāyo ekasaṭṭhiyā diṭṭhigatānaṁ ādīnavānupassanā aniccaṁ dukkhamanattāti. </span></div><p><div class=verse-container id=pe8:55.14><span>Tena ca padiṭṭhaṁ bhavati yathā gambhīre udapāne udakaṁ cakkhunā passati na ca kāyena abhisambhunāti. </span></div><p><div class=verse-container id=pe8:55.15><span>Evamassa ariyā nijjhānakkhantiyā diṭṭhi bhavati, na ca sacchikatā. </span></div><p><div class=verse-container id=pe8:55.16><span>Ayaṁ vuccati saddhā. </span></div><p><div class=verse-container id=pe8:55.17><span>Sā ca lokikā. </span></div><p><div class=verse-container id=pe8:55.18><span>Aparo pariyāyo khamati puthujjanabhūtassa vīsati cāti ko sakkāyādhīnā na niveso. </span></div><p><div class=verse-container id=pe8:55.19><span>Na etaṁ ekanti nayasaññā yathābhūtaṁ diṭṭhiyā tu khalu mudūhi pañcahi indriyehi dassanamaggena pahīnā bhavanti. </span></div><p><div class=verse-container id=pe8:55.20><span>Diṭṭhekaṭṭhā ca kilesā, ayaṁ saddhā. </span></div><p><div class=verse-container id=pe8:56.1><span>Sotāpattaṅgamadukkhāyaṁ bhūmiyaṁ paripuṇṇā vuccati. </span></div><p><div class=verse-container id=pe8:56.2><span>Tasmiṁyeva bhūmiyaṁ sekkhasīlaṁ ariyā dhāranti vuccati. </span></div><p><div class=verse-container id=pe8:56.3><span>Tasmiṁyeva bhūmiyaṁ mudupaññā paññindriyanti vuccati. </span></div><p><div class=verse-container id=pe8:56.4><span>Tasmiṁyeva bhūmiyaṁ khandhehi anatthikatā, ayaṁ cāgo. </span></div><p><div class=verse-container id=pe8:56.5><span>Tasmā saddhā cāgādhiṭṭhānena niddisitabbā. </span></div><p><div class=verse-container id=pe8:56.6><span>Yatikena bhiyyo manena sā hissa viparītā diṭṭhikā assaddhā, sā nayanaupadhīsu pamattā samādinnā. </span></div><p><div class=verse-container id=pe8:56.7><span>Tattha saddhindriyaṁ yo kāmaṁ parivissanti iti santapāpapaṭinissaggā na cāgādhiṭṭhānaṁ paññindriyena paññādhiṭṭhānaṁ, sīlena upasamādhiṭṭhānaṁ. </span></div><p><div class=verse-container id=pe8:56.8><span>Ime cattāro dhammā sīlaṁ paribhāvayanti saddhā sīlaṁ cāgo ca paññāti. </span></div><p><div class=verse-container id=pe8:56.9><span>Tattha saddhāya oghaṁ tarati. </span></div><p><div class=verse-container id=pe8:56.10><span>Yaṁ sīlaṁ, ayaṁ appamādo. </span></div><p><div class=verse-container id=pe8:56.11><span>Yo cāgo, idaṁ paññāya kammaṁ. </span></div><p><div class=verse-container id=pe8:56.12><span>Yā paññā, idaṁ paññindriyaṁ, tattha yaṁ saddhindriyaṁ. </span></div><p><div class=verse-container id=pe8:56.13><span>Taṁ tīsu aveccappasādesu. </span></div><p><div class=verse-container id=pe8:56.14><span>Yaṁ sīlaṁ, taṁ saddhindriyesu. </span></div><p><div class=verse-container id=pe8:56.15><span>Yo cāgo, so catūsu jhānesu. </span></div><p><div class=verse-container id=pe8:56.16><span>Yā paññā, sā saccesu, sati sabbatthagāminī. </span></div><p><div class=verse-container id=pe8:56.17><span>Tassa sekkhassa bhaddikā bhati, bhaddiko abhisamparāyo. </span></div><p><div class=verse-container id=pe8:56.18><span>Tassa sammuṭṭhassatikassa sīlaṁ karontassa na kāyasammuṭṭhassatitāya tāni vā indriyāni taṁ vā kusalamūlaṁ kammavipākaṁ bhavati. </span></div><p><div class=verse-container id=pe8:56.19><span>Tassa tikassa atthaniddeso. </span></div><p><div class=verse-container id=pe8:56.20><span>Tattha saddhā sīlaṁ cāgo paññā cattāro dhammā. </span></div><p><div class=verse-container id=pe8:56.21><span>Yā saddhā yā ca paññā, idaṁ manosucaritaṁ. </span></div><p><div class=verse-container id=pe8:56.22><span>Yaṁ sīlaṁ, idaṁ kāyikaṁ vācasikaṁ sucaritaṁ. </span></div><p><div class=verse-container id=pe8:56.23><span>Yo cāgo, idaṁ cetasikaṁ alobho sucaritaṁ. </span></div><p><div class=verse-container id=pe8:56.24><span>Iti citte gahite pañcakkhandhā gahitā bhavanti. </span></div><p><div class=verse-container id=pe8:56.25><span>Imehi dhammehi sucaritaṁ idaṁ dukkhañca ariyasaccaṁ padaṭṭhānaṁ maggassa. </span></div><p><div class=verse-container id=pe8:57.1><span>Tattha katamo vicayo hāro? </span></div><p><div class=verse-container id=pe8:57.2><span>Yā ca saddhā yañca sīlaṁ. </span></div><p><div class=verse-container id=pe8:57.3><span>Taṁ kissa karoti? </span></div><p><div class=verse-container id=pe8:57.4><span>Yā saddhā tāya bhagavantaṁ anussarati mattenapi hatthinā samāgatā, assa bho kukkurā sabbaṁ sīlena nappaṭipajjati kāyena vā vācāya vā ṭhānaṁ visārado bhavatīti avippaṭisārī paññā yassa paññattaṁ upaṭṭhapeti. </span></div><p><div class=verse-container id=pe8:57.5><span>Tassa akhaṇḍassa sīlaṁ yaṁ na pacchi tassaṁ mohassa akusalacittaṁ uppajjati micchādiṭṭhisahagataṁ vā, ayaṁ vicayo hāro. </span></div><p><div class=verse-container id=pe8:57.6><span>Dhammavādino bhaddikārāti bhavissati atthi esā yutti. </span></div><p><div class=verse-container id=pe8:58.1><span>Tattha katamo padaṭṭhāno hāro? </span></div><p><div class=verse-container id=pe8:58.2><span>Yamidaṁ cittaṁ dīgharattaṁ paribhāvitaṁ saddhāya sīlena cāgena paññāya samādhinā paṭhamajjhānassa padaṭṭhānaṁ. </span></div><p><div class=verse-container id=pe8:58.3><span>Yā saddhā assa anāvilasaṅkappo, taṁ dutiyajjhānassa padaṭṭhānaṁ. </span></div><p><div class=verse-container id=pe8:58.4><span>Tīṇi ca aveccappasādā yaṁ sīlaṁ, taṁ ariyakantaṁ, taṁ sīlakkhandhassa padaṭṭhānaṁ. </span></div><p><div class=verse-container id=pe8:58.5><span>Yā paññā, sā paññākkhandhassa padaṭṭhānaṁ. </span></div><p><div class=verse-container id=pe8:58.6><span>Ime ca dhammā idañca cittaṁ ekodibhūtasamādhissa padaṭṭhānaṁ. </span></div><p><div class=verse-container id=pe8:58.7><span>Saddhā saddhindriyassa padaṭṭhānaṁ. </span></div><p><div class=verse-container id=pe8:58.8><span>Cāgo samādhindriyassa padaṭṭhānaṁ. </span></div><p><div class=verse-container id=pe8:58.9><span>Paññā paññindriyassa padaṭṭhānaṁ. </span></div><p><div class=verse-container id=pe8:58.10><span>Saddhā ca paññā ca vipassanāya padaṭṭhānaṁ. </span></div><p><div class=verse-container id=pe8:58.11><span>Sīlañca cāgo ca samathassa padaṭṭhānaṁ. </span></div><p><div class=verse-container id=pe8:58.12><span>Saddhā ca paññā ca avijjā virāgāya paññāvimuttiyā padaṭṭhānaṁ. </span></div><p><div class=verse-container id=pe8:58.13><span>Sīlañca cāgo ca rāgavirāgāya cetovimuttiyā padaṭṭhānaṁ. </span></div><p><div class=verse-container id=pe8:59.1><span>Tattha katamo lakkhaṇo hāro? </span></div><p><div class=verse-container id=pe8:59.2><span>Viññāṇe vutte saddhāsatibhāvite sabbe pañcakkhandhā vuttā bhavanti. </span></div><p><div class=verse-container id=pe8:59.3><span>Saddhāya bhaṇitāya sabbāni satta dhanāni bhaṇitāni honti saddhādhanaṁ …pe… </span></div><p><div class=verse-container id=pe8:59.4><span>sīlakkhandhe vutte samādhikkhandho ca paññākkhandho ca vuttā bhavanti. </span></div><p><div class=verse-container id=pe8:59.5><span>Yaṁ taṁ cittaṁ dīgharattaṁ paribhāvitaṁ pacchimake kāle na tadanuparivatti bhavissatīti netaṁ ṭhānaṁ vijjati. </span></div><p><div class=verse-container id=pe8:59.6><span>Tattha saññāpi tadanuparivattinī bhavati. </span></div><p><div class=verse-container id=pe8:59.7><span>Yepi tajjātikā dhammā, tepi tadanuparivattino bhavanti. </span></div><p><div class=verse-container id=pe8:59.8><span>Rūpasaññā rūpasañcetanānupassanamanasikāro evaṁ channaṁ āyatanānaṁ viññāṇakāye, ayaṁ lakkhaṇo hāro. </span></div><p><div class=verse-container id=pe8:60.1><span>Tattha katamo catubyūho hāro? </span></div><p><div class=verse-container id=pe8:60.2><span>Idha sutte bhagavato ko adhippāyo? </span></div><p><div class=verse-container id=pe8:60.3><span>Ye bhaddikaṁ bhatiṁ ākaṅkheyya bhaddikañca abhisamparāyaṁ, te saddhaṁ sīlaṁ cāgaṁ paññañca manasi karissanti, ayaṁ adhippāyo. </span></div><p><div class=verse-container id=pe8:60.4><span>Ye caññepi sattā tathāgatassa sammukhaṁ na paṭiyujjhante, imaṁ dhammaṁ sotā avippaṭisārato kālaṁ karissantīti, ayaṁ adhippāyo. </span></div><p><div class=verse-container id=pe8:61.1><span>Tattha katamo āvaṭṭo hāro? </span></div><p><div class=verse-container id=pe8:61.2><span>Idampi cattāro dhammā saddhā ca paññā ca assaddhiyañca avijjañca hananti. </span></div><p><div class=verse-container id=pe8:61.3><span>Sīlañca cāgo ca taṇhā ca dosañca hananti. </span></div><p><div class=verse-container id=pe8:61.4><span>Tassa dve mūlāni pahīyanti. </span></div><p><div class=verse-container id=pe8:61.5><span>Dukkhaṁ nivatteti appahīnabhūmiyañca dvimūlāni pañcakkhandhā. </span></div><p><div class=verse-container id=pe8:61.6><span>Dve ariyasaccāni samatho ca vipassanā ca. </span></div><p><div class=verse-container id=pe8:61.7><span>Dvinnaṁ mūlānaṁ pahānaṁ. </span></div><p><div class=verse-container id=pe8:61.8><span>Imāni dve saccāni nirodho ca maggo ca. </span></div><p><div class=verse-container id=pe8:61.9><span>Ayaṁ āvaṭṭo hāro. </span></div><p><div class=verse-container id=pe8:62.1><span>Tattha katamo vibhatti? </span></div><p><div class=verse-container id=pe8:62.2><span>Yaṁ taṁ cittaṁ saddhāparibhāvitaṁ …pe… </span></div><p><div class=verse-container id=pe8:62.3><span>sace puthujjanassa tassapi bhaddikā bhati bhavissatīti na ekaṁsena tassa kammaṁ diṭṭheyeva dhamme vipākanti paccessati, aparamhi vā pariyāye bhavissati. </span></div><p><div class=verse-container id=pe8:62.4><span>Yaṁ vā atītaṁ vipākāya paccupaṭṭhitaṁ, tappaccayāni cetāni, ye yathā mahākammavibhaṅge “tenāyaṁ vibhajjabyākaraṇiyo niddeso dhammacārino yā bhaddikā bhatī”ti. </span></div><p><div class=verse-container id=pe8:63.1><span>Tattha katamā parivattanā? </span></div><p><div class=verse-container id=pe8:63.2><span>Assaddhiyaṁ dussīlyaṁ yaṁ maccheraṁ duppaññaṁ ca yañca paṭipakkhena pahīnā bhavanti, ayaṁ parivattanā. </span></div><p><div class=verse-container id=pe8:64.1><span>Tattha katamaṁ vevacanaṁ? </span></div><p><div class=verse-container id=pe8:64.2><span>Yaṁ taṁ cittaṁ dīgharattaṁ paribhāvitaṁ cittaṁ manoviññāṇaṁ …pe… </span></div><p><div class=verse-container id=pe8:64.3><span>yaṁ saddhābalaṁ saddhindriyaṁ, yaṁ sīlaṁ taṁ sucaritaṁ, saṁyamo niyamo damo khandhatā imāni tassa vevacanāni. </span></div><p><div class=verse-container id=pe8:64.4><span>Yo cāgo so paṭinissaggo alobho vosaggo cāgoyiṭṭhānaṁ. </span></div><p><div class=verse-container id=pe8:64.5><span>Yā paññā sā paññattā paññappabhā paññindriyaṁ paññābalaṁ. </span></div><p><div class=verse-container id=pe8:65.1><span>Tattha katamā paññatti? </span></div><p><div class=verse-container id=pe8:65.2><span>Yaṁ taṁ cittaṁ bījaṁ paññattiyā paññattaṁ. </span></div><p><div class=verse-container id=pe8:65.3><span>Paribhāvanā vāsanā paññattiyā paññatti. </span></div><p><div class=verse-container id=pe8:65.4><span>Saddhā pasādapaññattiyā paññattā. </span></div><p><div class=verse-container id=pe8:65.5><span>Sīlaṁ sucaritapaññattiyā paññattaṁ. </span></div><p><div class=verse-container id=pe8:65.6><span>Cāgo puññakiriyapaññattiyā paññatto. </span></div><p><div class=verse-container id=pe8:65.7><span>Paññā vīmaṁsapaññattiyā paññattā. </span></div><p><div class=verse-container id=pe8:65.8><span>Ime tayo dhammā saddhā sīlaṁ cāgo paññavato pārisuddhiṁ gacchanti. </span></div><p><div class=verse-container id=pe8:66.1><span>Tattha katamo otaraṇo? </span></div><p><div class=verse-container id=pe8:66.2><span>Yaṁ cittaṁ, taṁ khandhesu viññāṇakkhandho, dhātūsu manoviññāṇadhātu, āyatanesu manāyatanaṁ. </span></div><p><div class=verse-container id=pe8:66.3><span>Ye cattāro dhammā, te khandhesu saṅkhārakkhandhe pariyāpannā …pe… </span></div><p><div class=verse-container id=pe8:66.4><span>dhātūsu āyatanesu. </span></div><p><div class=verse-container id=pe8:67.1><span>Tattha katamo sodhano hāro? </span></div><p><div class=verse-container id=pe8:67.2><span>Idaṁ bhagavato bhāsitaṁ mahānāmena sakkena pucchitena sabbaṁ taṁ niyuttaṁ. </span></div><p><div class=verse-container id=pe8:68.1><span>Tattha katamo adhiṭṭhāno? </span></div><p><div class=verse-container id=pe8:68.2><span>Idaṁ cittaṁ vemattatāya paññattaṁ akusalehi cittehi aparibhāvitehi paribhāvitanti yāni puna paribhāvitāni aññesampi tattha upādāya paññattaṁ sabbepime cattāro dhammā ekattatāya paññattā. </span></div><p><div class=verse-container id=pe8:68.3><span>Bhaddikā bhatīti kāmabhogino teva rūpadhātu arūpadhātu manussāti sabbā bhaddikā bhati tadeva kathāya paññattaṁ, ayaṁ paññatti. </span></div><p><div class=verse-container id=pe8:69.1><span>Tattha katamo parikkhāro? </span></div><p><div class=verse-container id=pe8:69.2><span>Cittassa indriyāni paccayo ādhipateyyapaccayatāya manasikāro. </span></div><p><div class=verse-container id=pe8:69.3><span>Hetupaccayatāya paccayo. </span></div><p><div class=verse-container id=pe8:69.4><span>Saddhāya lokikā paññā hetupaccayatāya paccayo. </span></div><p><div class=verse-container id=pe8:69.5><span>Yoniso ca manasikāro paccayo. </span></div><p><div class=verse-container id=pe8:69.6><span>Sīlassa patirūpadesavāso paccayo. </span></div><p><div class=verse-container id=pe8:69.7><span>Attasammāpaṇidhānañca hetu. </span></div><p><div class=verse-container id=pe8:69.8><span>Cāgassa alobho hetu. </span></div><p><div class=verse-container id=pe8:69.9><span>Avippaṭisāro ca hetupaccayo. </span></div><p><div class=verse-container id=pe8:69.10><span>Paññā parato ca ghoso ajjhattañca yoniso manasikāro hetupaccayo ca. </span></div><p><div class=verse-container id=pe8:70.1><span>Tattha katamo samāropano? </span></div><p><div class=verse-container id=pe8:70.2><span>Yaṁ taṁ cittaṁ dīgharattaṁ paribhāvitanti cetasikāpi. </span></div><p><div class=verse-container id=pe8:70.3><span>Ettha sabbe dhammā paribhāvitā bhaddikā te bhati bhavissati, bhaddikā upapattiko abhisamparāyo. </span></div><p><div class=verse-container id=pe8:70.4><span>Iti ye keci manussakā upabhogaparibhogā sabbe bhaddikā bhatiyeva, ayaṁ samāropano. </span></div><p><div class=verse-container id=pe8:71.1><span>Uddhaṁ adho sabbadhi vītarāgoti gāthā. </span></div><p><div class=verse-container id=pe8:71.2><span>Tattha kiṁ uddhaṁ nāma? </span></div><p><div class=verse-container id=pe8:71.3><span>Yaṁ ito uddhaṁ bhavissati anāgāmī, idaṁ uddhaṁ. </span></div><p><div class=verse-container id=pe8:71.4><span>Adho nāma yamatikkantamatītaṁ, idamavoca apadānatanti uddhaṁ. </span></div><p><div class=verse-container id=pe8:71.5><span>Tattha atītena sassatadiṭṭhi pubbantākappikānaṁ aparantadiṭṭhi kesañci, ucchedadiṭṭhiṁ yaṁ vuttakappikānaṁ imā ceva diṭṭhiyo ucchedadiṭṭhi ca sassatadiṭṭhi ca. </span></div><p><div class=verse-container id=pe8:71.6><span>Tatthāyaṁ sassatadiṭṭhi imāni pannarasa padāni sakkāyadiṭṭhi sassataṁ bhajanti. </span></div><p><div class=verse-container id=pe8:71.7><span>Rūpavantaṁ me attā, attani me rūpaṁ, rūpaṁ me attāti yaduccate paññaṁ paridahanti. </span></div><p><div class=verse-container id=pe8:71.8><span>Yā ucchedadiṭṭhi sā pañcasatāni ucchedaṁ bhajanti. </span></div><p><div class=verse-container id=pe8:71.9><span>Te “taṁ jīvaṁ taṁ sarīran”ti passanti, rūpaṁ me attāti tathārūpā catubbidhā sakkāyadiṭṭhi ucchedena ca sassatena ca. </span></div><p><div class=verse-container id=pe8:71.10><span>Evaṁ pañcasu khandhesu vīsativatthukāya diṭṭhiyā pannarasa padāni pubbantaṁ bhajanti. </span></div><p><div class=verse-container id=pe8:71.11><span>Sassatadiṭṭhiyā pañca padāni aparantaṁ bhajanti ucchedadiṭṭhiyā. </span></div><p><div class=verse-container id=pe8:71.12><span>Tattha “ayamahamasmī”ti passantā rūpaṁ attato samanupassati, so ucchedavādī rūpavantañca attānaṁ, attani ca rūpaṁ, rūpasmiṁ vā attāti so passati cāti iti ucchedadiṭṭhi ca, attato paṭissarati sassatadiṭṭhi pubbantato ca paṭissarati. </span></div><p><div class=verse-container id=pe8:71.13><span>“Ayamahamasmī”ti na samanupassati. </span></div><p><div class=verse-container id=pe8:71.14><span>Tassa diṭṭhāsavā pahānaṁ gacchanti. </span></div><p><div class=verse-container id=pe8:71.15><span>Yo tīsu addhāsu pubbante ca aparante ca tena tena niddiṭṭhānena uddhaṁ adho sabbadhi vītarāgo “ahamasmī”ti na anupassatīti iminā dvārena iminā payogena iminā upāyena idaṁ dassanabhūmi ca sotāpattiphalañca so ariyo payogo anabhāvaṅgatena saṁsārena apunabbhavāti yo koci ariyo payogo punabbhavāya mudūni vā pañcindriyāni majjhāni adhimattāni vā sabbaṁ apunabbhavappahānāya saṁvattanti. </span></div><p><div class=verse-container id=pe8:71.16><span>Ahanti diṭṭhogho kāmogho bhavogho avijjogho ca odhiso. </span></div><p><div class=verse-container id=pe8:71.17><span>Tattha desanāhārena cattāri saccāni pañcahi indriyehi sotāpattiphalena ca dve saccāni maggo ca nirodho ca. </span></div><p><div class=verse-container id=pe8:71.18><span>Sakkāyasamudayena dve saccāni dukkhañca samudayo ca, ayaṁ desanā hāro. </span></div><p><div class=verse-container id=pe8:72.1><span>Tattha katamo vicayo? </span></div><p><div class=verse-container id=pe8:72.2><span>“Ayamahamasmī”ti asamanupassanto tīṇi dassanappahātabbāni saṁyojanāni pajahati. </span></div><p><div class=verse-container id=pe8:72.3><span>Ayaṁ vicayo. </span></div><p><div class=verse-container id=pe8:73.1><span>Tattha katamā yutti? </span></div><p><div class=verse-container id=pe8:73.2><span>Tividhā puggalā koci ugghaṭitaññū koci vipañcitaññū koci neyyo. </span></div><p><div class=verse-container id=pe8:73.3><span>Ugghaṭitaññū tikkhindriyo ca tato vipañcitaññū mudindriyo tato mudindriyehi neyyo. </span></div><p><div class=verse-container id=pe8:73.4><span>Tattha ugghaṭitaññū tikkhindriyatāya dassanabhūmimāgamma sotāpattiphalaṁ pāpuṇāti, ekabījako bhavati. </span></div><p><div class=verse-container id=pe8:73.5><span>Ayaṁ paṭhamo sotāpanno. </span></div><p><div class=verse-container id=pe8:73.6><span>Vipañcitaññū mudūhi indriyehi dassanabhūmimāgamma sotāpattiphalaṁ pāpuṇāti, kolaṅkolo ca hoti. </span></div><p><div class=verse-container id=pe8:73.7><span>Ayaṁ dutiyo sotāpanno. </span></div><p><div class=verse-container id=pe8:73.8><span>Tattha neyyo dassanabhūmimāgamma sotāpattiphalaṁ pāpuṇāti, sattakkhattuparamo ca bhavati. </span></div><p><div class=verse-container id=pe8:73.9><span>Ayaṁ tatiyo sotāpanno. </span></div><p><div class=verse-container id=pe8:74.1><span>Atthi esā yutti mudumajjhādhimattehi indriyehi mudumajjhādhimattaṁ bhūmiṁ sacchikareyya sakkāyadiṭṭhippahānena vā diṭṭhigatāni pajahati. </span></div><p><div class=verse-container id=pe8:74.2><span>Ayaṁ yutti. </span></div><p><div class=verse-container id=pe8:75.1><span>Tattha katamo padaṭṭhāno? </span></div><p><div class=verse-container id=pe8:75.2><span>Tattha sakkāyadiṭṭhi sabbamicchādiṭṭhiyā padaṭṭhānaṁ. </span></div><p><div class=verse-container id=pe8:75.3><span>Sakkāyo nāmarūpassa padaṭṭhānaṁ. </span></div><p><div class=verse-container id=pe8:75.4><span>Nāmarūpaṁ sakkāyadiṭṭhiyā padaṭṭhānaṁ. </span></div><p><div class=verse-container id=pe8:75.5><span>Pañca indriyāni rūpīni rūparāgassa padaṭṭhānaṁ. </span></div><p><div class=verse-container id=pe8:75.6><span>Saḷāyatanaṁ ahaṅkārassa padaṭṭhānaṁ. </span></div><p><div class=verse-container id=pe8:75.7><span>Tattha katamo lakkhaṇo? </span></div><p><div class=verse-container id=pe8:75.8><span>Dvīsu diṭṭhīsu pahīnāsu tattha ekā diṭṭhi diṭṭhigatāni pahānaṁ gacchanti. </span></div><p><div class=verse-container id=pe8:75.9><span>Uddhaṁ ca adho ca vītarāgo sabbarajanīyesu vītarāgo hoti. </span></div><p><div class=verse-container id=pe8:75.10><span>Tajjā parabhūmiyaṁ, idaṁ paccayanti yathābhūtaṁ passati. </span></div><p><div class=verse-container id=pe8:75.11><span>So sabbapaṭiccasamuppādaṁ āmasati. </span></div><p><div class=verse-container id=pe8:75.12><span>Ayaṁ lakkhaṇo hāro. </span></div><p><div class=verse-container id=pe8:76.1><span>Tattha katamo catubyūho hāro? </span></div><p><div class=verse-container id=pe8:76.2><span>Imamhi sutte bhagavato ko adhippāyo? </span></div><p><div class=verse-container id=pe8:76.3><span>Ye sattā ye nābhiramissanti, te diṭṭhippahānāya vāyamissanti. </span></div><p><div class=verse-container id=pe8:76.4><span>Ayamettha bhagavato adhippāyo. </span></div><p><div class=verse-container id=pe8:76.5><span>Ayaṁ catubyūho hāro. </span></div><p><div class=verse-container id=pe8:77.1><span>Tattha katamo āvaṭṭo hāro? </span></div><p><div class=verse-container id=pe8:77.2><span>Yānimāni mudūni pañcindriyāni tāni orambhāgiyāni pañcindriyāni. </span></div><p><div class=verse-container id=pe8:77.3><span>Sabbena sabbaṁ samūhananti abhijjhābyāpādo ca bhāvanākārena sekkhāya vimuttiyā balaṁ saddhā, uddhambhāgiyāni diṭṭhivasena balaṁ saddhā, vīriyindriyaṁ ārabhitattā satindriyaṁ paggahitattā accantaṁ niṭṭhaṁ gacchanti. </span></div><p><div class=verse-container id=pe8:77.4><span>Tattha yāni indriyāni, ayaṁ maggo saṅkilesappahānaṁ. </span></div><p><div class=verse-container id=pe8:77.5><span>Ayaṁ nirodho āyatiṁ anuppādadhammo, idaṁ dukkhaṁ. </span></div><p><div class=verse-container id=pe8:77.6><span>Ayaṁ āvaṭṭo hāro. </span></div><p><div class=verse-container id=pe8:78.1><span>Tattha katamo vibhatti hāro? </span></div><p><div class=verse-container id=pe8:78.2><span>“Ayamahamasmī”ti yo samanupassati, so ca kho adhimattena lokikā yaṁ bhūmiyaṁ na tu ariyena payogena so sakkāyadiṭṭhi pajahati. </span></div><p><div class=verse-container id=pe8:78.3><span>Yaṁ vuccati tajjāya bhūmiyā adhimattāya. </span></div><p><div class=verse-container id=pe8:78.4><span>Tattha tajjāya bhūmiyaṁ pañcahi ākārehi adhimattataṁ paṭilabhati sīlena vatena bāhusaccena samādhinā nekkhammasukhena. </span></div><p><div class=verse-container id=pe8:78.5><span>Tattha appatte pattasaññī adhimānaṁ gaṇhāti. </span></div><p><div class=verse-container id=pe8:78.6><span>Etasmiṁyeva vatthuppattiyaṁ bhagavā idaṁ suttaṁ bhāsati. </span></div><p><div class=verse-container id=pe8:78.7><span>Sīlavā vatamattenāti. </span></div><p><div class=verse-container id=pe8:78.8><span>Tattha yo appatte pattasaññī tassa yo samādhi, so sāmiso kāpurisasevito pana so kāpurisā vuccanti puthujjanā. </span></div><p><div class=verse-container id=pe8:78.9><span>Āmisaṁ yañca ariyamaggamāgamma lokikā anariyaṁ tena samādhi hoti anariyo kāpurisasevito. </span></div><p><div class=verse-container id=pe8:78.10><span>Yo pana ariyākārena yathābhūtaṁ na jānāti na passati, so adhigamanaṁ pajahati yo ariyena samādhinā akāpurisasevitena nirāmisena nīyati, tattha akāpurisā vuccanti ariyapuggalā. </span></div><p><div class=verse-container id=pe8:78.11><span>Yo tehi sevito samādhi, so akāpurisasevito. </span></div><p><div class=verse-container id=pe8:78.12><span>Tasmā ekaṁ vibhajjabyākaraṇīyaṁ “ayamahamasmī”ti asamanupassanto tathā pāteti. </span></div><p><div class=verse-container id=pe8:79.1><span>Tattha katamā parivattanā? </span></div><p><div class=verse-container id=pe8:79.2><span>Imāya dassanabhūmiyā kilesā pahātabbā, tehi pahīyanti aniddiṭṭhāpi bhagavatā niddisitabbā yo. </span></div><p><div class=verse-container id=pe8:80.1><span>Tattha katamaṁ vevacanaṁ? </span></div><p><div class=verse-container id=pe8:80.2><span>Yā sakkāyadiṭṭhiyā attadiṭṭhiyā. </span></div><p><div class=verse-container id=pe8:80.3><span>Ayaṁ bhūmi. </span></div><p><div class=verse-container id=pe8:80.4><span>Ye kilesā pahātabbā. </span></div><p><div class=verse-container id=pe8:80.5><span>Te appahīyanti aniddiṭṭhāpi bhagavatā sassatadiṭṭhi ca ucchedadiṭṭhi ca, sā pariyantadiṭṭhi ca. </span></div><p><div class=verse-container id=pe8:80.6><span>Yā apariyantadiṭṭhi ca, sā sassatadiṭṭhi ca. </span></div><p><div class=verse-container id=pe8:80.7><span>Yā ucchedadiṭṭhi, sā natthikā diṭṭhi. </span></div><p><div class=verse-container id=pe8:80.8><span>Yā sassatadiṭṭhi, sā akiriyadiṭṭhi. </span></div><p><div class=verse-container id=pe8:80.9><span>Idaṁ vevacanaṁ. </span></div><p><div class=verse-container id=pe8:81.1><span>Tattha katamā paññatti? </span></div><p><div class=verse-container id=pe8:81.2><span>Taṇhā saṁyojanapaññattiyā paññattā. </span></div><p><div class=verse-container id=pe8:81.3><span>Maggo paṭilābhapaññattiyā paññatto. </span></div><p><div class=verse-container id=pe8:81.4><span>Indriyā paṭilābhapaññattiyā paññattāti. </span></div><p><div class=verse-container id=pe8:81.5><span>Tattha katamo otaraṇo? </span></div><p><div class=verse-container id=pe8:81.6><span>Sakkāyo dukkhaṁ dassanappahātabbo. </span></div><p><div class=verse-container id=pe8:81.7><span>Samudayo maggo. </span></div><p><div class=verse-container id=pe8:81.8><span>Indriyāni tāni ca niddiṭṭhāni khandhadhātuāyatanesu. </span></div><p><div class=verse-container id=pe8:82.1><span>Tattha katamo sodhano hāro? </span></div><p><div class=verse-container id=pe8:82.2><span>Yañhi ārabbha bhagavatā idaṁ suttaṁ bhāsitaṁ, so ārabbha niddiṭṭho. </span></div><p><div class=verse-container id=pe8:82.3><span>Tattha katamo parikkhāro? </span></div><p><div class=verse-container id=pe8:82.4><span>Nāmarūpassa hetupaccayopi viññāṇaṁ hetu bījaṁ. </span></div><p><div class=verse-container id=pe8:82.5><span>Tena avijjā ca saṅkhārā ca paccayo. </span></div><p><div class=verse-container id=pe8:82.6><span>Nivattinayo na aparo pariyāyo sabbabhavo, ye ca sabbabhavassa hetu parabhaṇḍapaccayo iti sammādiṭṭhi parato ca ghoso yoniso ca manasikāro paccayo. </span></div><p><div class=verse-container id=pe8:82.7><span>Yā paññā uppādeti, esā hetu sammādiṭṭhiyā sammāsaṅkappo bhavati, yā sammāsamādhi, ayaṁ parikkhāro. </span></div><p><div class=verse-container id=pe8:83.1><span>Tattha katamo samāropano? </span></div><p><div class=verse-container id=pe8:83.2><span>“Ayamahamasmī”ti asamanupassī dukkhato rogato …pe… </span></div><p><div class=verse-container id=pe8:83.3><span>pannarasa padāni. </span></div><p><div class=verse-container id=pe8:83.4><span>Sīlāni bhagavā kimatthiyāni kimānisaṁsāni. </span></div><p><div class=verse-container id=pe8:83.5><span>Sīlāni, ānanda, avippaṭisāratthāni yāva vimutti. </span></div><p><div class=verse-container id=pe8:83.6><span>Tattha duvidho attho—</span></div><p><div class=verse-container id=pe8:83.7><span>purisattho ca vacanattho ca. </span></div><p><div class=verse-container id=pe8:84.1><span>Tattha katamo purisattho? </span></div><p><div class=verse-container id=pe8:84.2><span>Yāyaṁ na pacchānutāpitā ayaṁ avippaṭisāro, ayaṁ purisattho. </span></div><p><div class=verse-container id=pe8:84.3><span>Yathā koci brūhayati imatthamāsevati so bhaṇeyya, kiñci mamettha adhīnaṁ tassatthāya idaṁ kiriyaṁ ārabhāmīti. </span></div><p><div class=verse-container id=pe8:84.4><span>Ayaṁ purisattho. </span></div><p><div class=verse-container id=pe8:85.1><span>Tattha katamo vacanattho? </span></div><p><div class=verse-container id=pe8:85.2><span>Sīlāni kāyikaṁ vā vācasikaṁ vā sucaritaṁ avippaṭisāroti. </span></div><p><div class=verse-container id=pe8:85.3><span>Tattha sīlassa vatassa ca bhāsoyeva. </span></div><p><div class=verse-container id=pe8:85.4><span>Anaññā sugatakammatā sucaritaṁ ayaṁ avippaṭisāro. </span></div><p><div class=verse-container id=pe8:85.5><span>Evaṁ yāva vimuttīti ekamekasmiṁ pade dve atthā—</span></div><p><div class=verse-container id=pe8:85.6><span>purisattho ca vacanattho ca, yathā imamhi sutte evaṁ sabbesu suttesu dve dve atthā. </span></div><p><div class=verse-container id=pe8:85.7><span>Ayaṁ hi paramattho uttamattho ca. </span></div><p><div class=verse-container id=pe8:85.8><span>Yaṁ nibbānasacchikaṁ nissāya yaṁ sakaṁ sacchikātabbaṁ bhavati, so vuccati katassa katthoti. </span></div><p><div class=verse-container id=pe8:85.9><span>Ayaṁ puna vevacanaṁ sampajānāti. </span></div><p><div class=verse-container id=pe8:85.10><span>Iminā niyuttatthamabhilabbhanti vacanattho. </span></div><p><div class=verse-container id=pe8:85.11><span>Tattha yaṁ atthaṁ sāvako abhikaṅkhati. </span></div><p><div class=verse-container id=pe8:85.12><span>Tassa yo paṭilābho, ayaṁ purisattho. </span></div><p><div class=verse-container id=pe8:85.13><span>Yaṁ yaṁ bhagavā dhammaṁ deseti, tassa tassa dhammassa yā atthaviññatti. </span></div><p><div class=verse-container id=pe8:85.14><span>Ayaṁ attho, tattha sīlānaṁ avippaṭisāro atthopi ānisaṁsopi. </span></div><p><div class=verse-container id=pe8:85.15><span>Eso ca ānisaṁso yaṁ duggatiṁ na gacchati. </span></div><p><div class=verse-container id=pe8:85.16><span>Yathā taṁ bhagavatā esānisaṁso dhamme suciṇṇe na duggatiṁ gacchati dhammacārī, ayaṁ attho. </span></div><p><div class=verse-container id=pe8:86.1><span>Yaṁ puriso bhāvanābhūmiyaṁ sīlāni ārabbha sīlena saṁyutto hoti evaṁ yāva vimutti tathā sīlakkhandho. </span></div><p><div class=verse-container id=pe8:86.2><span>Tattha yo ca avippaṭisāro anusayavasena niddiṭṭho, tañca sīlaṁ ayaṁ sīlakkhandho. </span></div><p><div class=verse-container id=pe8:86.3><span>Pāmojjapītipassaddhīti ca samādhindriyena, ayaṁ samādhikkhandho. </span></div><p><div class=verse-container id=pe8:86.4><span>Yaṁ samāhito yathābhūtaṁ pajānāti, ayaṁ paññākkhandho. </span></div><p><div class=verse-container id=pe8:86.5><span>Ime tayo khandhā sīlaṁ samādhi paññā ca tathā sīlaṁ paripūreti yaṁ vīriyindriyaṁ tena kāraṇena so sīlaṁ paripūreti, anuppannassa ca akusalassa anuppādāya vāyamati, uppannassa ca pahānāya anuppannassa ca kusalassa uppādāya, uppannassa ca kusalassa bhiyyobhāvāya iti vīriyindriyaṁ niddiṭṭhaṁ. </span></div><p><div class=verse-container id=pe8:86.6><span>Tattha yo samādhikkhandho, idaṁ samādhindriyaṁ. </span></div><p><div class=verse-container id=pe8:86.7><span>Paññākkhandho paññindriyaṁ, taṁ catūsu sammappadhānesu daṭṭhabbaṁ. </span></div><p><div class=verse-container id=pe8:86.8><span>Tathā yo anuppannassa ca akusalassa anuppādāya vāyamati, idaṁ paṭhamaṁ sammappadhānaṁ. </span></div><p><div class=verse-container id=pe8:86.9><span>Yaṁ uppannassa, idaṁ dutiyaṁ. </span></div><p><div class=verse-container id=pe8:86.10><span>Cattāri sammappadhānāni catūsu jhānesu passitabbāni. </span></div><p><div class=verse-container id=pe8:86.11><span>Tathā sīlakkhandhena nekkhammadhātu ca adhikā, tayo ca vitakkā nekkhammavitakko abyāpādavitakko avihiṁsāvitakko ca. </span></div><p><div class=verse-container id=pe8:86.12><span>Sādhāraṇabhūtā. </span></div><p><div class=verse-container id=pe8:86.13><span>Yā piyāyamānassa pāmojjena idaṁ kāyikaṁ sukhaṁ ānitaṁ aniyamītipemena, idaṁ dukkhaṁ. </span></div><p><div class=verse-container id=pe8:86.14><span>Yo tattha avikkhepo, ayaṁ samādhi. </span></div><p><div class=verse-container id=pe8:86.15><span>Idaṁ pañcaṅgikaṁ paṭhamaṁ jhānaṁ. </span></div><p><div class=verse-container id=pe8:86.16><span>Yā cetasikā passaddhi savitakkaṁ savicāraṁ virodhanaṁ, yo kileso ca paridāho, so paṭhame jhāne niruddho. </span></div><p><div class=verse-container id=pe8:86.17><span>Tathā yā ca kilesapassaddhi yā ca vitakkavicārānaṁ passaddhi, ubhayepi ete dhamme passaddhāyaṁ. </span></div><p><div class=verse-container id=pe8:86.18><span>Tattha kāyassa cittassa ca sukhaṁ sukhāyanā, idaṁ pītisukhino passaddhi. </span></div><p><div class=verse-container id=pe8:86.19><span>Yopi ekodibhāvo cittassa, tena ekodibhāvena yaṁ cittassa ajjhattaṁ sampasādanaṁ, idaṁ catutthaṁ jhānaṅgaṁ. </span></div><p><div class=verse-container id=pe8:86.20><span>Iti ajjhattañca sampasādo cetaso ca ekodibhāvo pīti ca sukhañca, idaṁ dutiyaṁ jhānaṁ caturaṅgikaṁ. </span></div><p><div class=verse-container id=pe8:86.21><span>Yo passaddhakāyo sukhaṁ vedeti, tena adhimattena sukhena pharitvā sukhaṁ cetasikaṁ yaṁ, so pītivītarāgo evaṁ tassa pītivītarāgatāya upekkhaṁ paṭilabhati. </span></div><p><div class=verse-container id=pe8:86.22><span>So pītiyā ca virāgā upekkhaṁ paṭilabhati. </span></div><p><div class=verse-container id=pe8:86.23><span>Sukhañca paṭisaṁvedeti. </span></div><p><div class=verse-container id=pe8:86.24><span>Sati ca sammā paññāya paṭilabhati. </span></div><p><div class=verse-container id=pe8:86.25><span>Sace sati ekaggatā idaṁ pañcaṅgikaṁ tatiyaṁ jhānaṁ. </span></div><p><div class=verse-container id=pe8:86.26><span>Yaṁ sukhino cittaṁ samādhiyati, ayaṁ ekaggatāya parāvidhānabhāgiyā, paṭhame jhāne atthi cittekaggatā no cakkhussa vedanā sabbaṁ pāripūriṁ gacchati. </span></div><p><div class=verse-container id=pe8:86.27><span>Yathā catutthe jhāne, tathā yā upekkhā passambhayaṁ satisampajaññaṁ cittekaggatā ca, idaṁ catutthaṁ jhānaṁ. </span></div><p><div class=verse-container id=pe8:87.1><span>Yathā samādhi dassayitabbaṁ, tathā paññindriyaṁ taṁ catūsu ariyasaccesu passitabbaṁ. </span></div><p><div class=verse-container id=pe8:87.2><span>Yaṁ samāhito yathābhūtaṁ pajānāti, sā pajānanā catubbidhā asubhato dukkhato anattato ca, yadārammaṇaṁ taṁ dukkhaṁ ariyasaccaṁ, yaṁ pajānanto nibbindati vimuccati tathā yaṁ kāmāsavassa pahānaṁ bhavāsavassa diṭṭhāsavassa avijjāsavassa, ayaṁ nirodho appahīnabhūmiyaṁ āsavasamudayo. </span></div><p><div class=verse-container id=pe8:87.3><span>Imāni cattāri ariyasaccāni yathā paññindriyaṁ passitabbaṁ. </span></div><p><div class=verse-container id=pe8:87.4><span>Yathāyaṁ samāhito yathābhūtaṁ pajānāti, ayaṁ dassanabhūmi. </span></div><p><div class=verse-container id=pe8:87.5><span>Sotāpattiphalañca yathābhūtaṁ pajānanto nibbindatīti, idaṁ tanukañca. </span></div><p><div class=verse-container id=pe8:87.6><span>Kāmarāgabyāpādaṁ sakadāgāmiphalañca yaṁ nibbindati virajjati, ayaṁ paṭhamajjhānabhāvanābhūmi ca rāgavirāgā cetovimutti anāgāmiphalañca. </span></div><p><div class=verse-container id=pe8:87.7><span>Yaṁ vimutti vimuccati, ayaṁ avijjāvirāgā paññāvimutti arahattañca. </span></div><p><div class=verse-container id=pe8:87.8><span>Ime avippaṭisārā ca vīriyindriyañca cattāro sammappadhānā avippaṭisārā tañca upari yāva samādhi, evaṁ te cattāri jhānāni samādhindriyañca yaṁ samāhito yathābhūtaṁ pajānāti. </span></div><p><div class=verse-container id=pe8:87.9><span>Ime cattāro satipaṭṭhānā sīlapāripūrimupādāya cāgasaṁhitena ca nibbedhikānañca nimittānaṁ anāvilamanā, idaṁ satindriyaṁ cattāro satipaṭṭhānā. </span></div><p><div class=verse-container id=pe8:87.10><span>Yaṁ puna imāya dhammadesanāya tīsu ṭhānesu diṭṭhogamanakindriyaṁ kilesapahānena ca sekkhasīlaṁ, idaṁ saddhindriyaṁ. </span></div><p><div class=verse-container id=pe8:87.11><span>Cattāri ca sotāpattiyaṅgāni phalāni. </span></div><p><div class=verse-container id=pe8:87.12><span>Samādhindriyāni sopaniyāhārīni sabbasuttesu niddisitabbāni. </span></div><p><div class=verse-container id=pe8:87.13><span>Yaṁ jhānaṁ paṭilabhanaṁ vīriyagahitaṁyeva ñāṇaṁ paṭissarato, ayaṁ sutamayī paññā. </span></div><p><div class=verse-container id=pe8:87.14><span>Yo samādhi pubbāparanimittābhāso anomagatitāya yathākāmo, ayaṁ cintāmayī paññā, yaṁ tathāsamāhito yathābhūtaṁ pajānāti, ayaṁ bhāvanāmayī paññā. </span></div><p><div class=verse-container id=pe8:87.15><span>Ayaṁ suttaniddeso. </span></div><p><div class=verse-container id=pe8:88.1><span>Imaṁ suttaṁ nibbedhabhāgiyaṁ bujjhakāradhikaṁ bujjhitabbaṁ. </span></div><p><div class=verse-container id=pe8:88.2><span>Yehi aṅgehi samannāgataṁ taṁ bujjhissanti tassa aṅgāni bujjhissanti, tena bojjhaṅgā. </span></div><p><div class=verse-container id=pe8:88.3><span>Tathā ādito yāva sīlaṁ vataṁ cetanā karaṇīyā, kissa sīlāni pāripūreti. </span></div><p><div class=verse-container id=pe8:88.4><span>Anuppannassa ca akusalassa anuppādāya uppannassa ca akusalassa pahānāya anuppannassa kusalassa uppādāya uppannassa ca kusalassa bhiyyobhāvāya, idaṁ vīriyaṁ tassa tassa bujjhitassa aṅganti. </span></div><p><div class=verse-container id=pe8:88.5><span>Ayaṁ vīriyasambojjhaṅgo. </span></div><p><div class=verse-container id=pe8:88.6><span>Iminā vīriyena dve dhammā ādito avippaṭisāro pāmojjañca yā puna pīti avippaṭisārapaccayā pāmojjapaccayā, ayaṁ pītisambojjhaṅgo. </span></div><p><div class=verse-container id=pe8:88.7><span>Yaṁ pītimanassa kāyo passambhati. </span></div><p><div class=verse-container id=pe8:88.8><span>Ayaṁ passaddhisambojjhaṅgo. </span></div><p><div class=verse-container id=pe8:88.9><span>Tena kāyikasukhamānitaṁ yaṁ sukhino cittaṁ samādhiyati, ayaṁ samādhisambojjhaṅgo. </span></div><p><div class=verse-container id=pe8:88.10><span>Yaṁ samāhito yathābhūtaṁ pajānāti, ayaṁ dhammavicayasambojjhaṅgo. </span></div><p><div class=verse-container id=pe8:88.11><span>Yā sīlamupādāya pañcannaṁ bojjhaṅgānaṁ upādāyānulomatā nimittāyanā pītibhāgiyānañca visesabhāgiyānañca apilāpanatā sahagatā hoti anavamaggo, ayaṁ satisambojjhaṅgo. </span></div><p><div class=verse-container id=pe8:88.12><span>Yaṁ yathābhūtaṁ pajānāti, accāraddhavīriyaṁ karoti. </span></div><p><div class=verse-container id=pe8:88.13><span>Uddhaccabhūmīti katā abhipatthitaṁ peseti. </span></div><p><div class=verse-container id=pe8:88.14><span>Kosajjabhūmīti garahito rahitehi aṅgehi bujjhati yaṁ cakkhusamathapathaṁ, sā upekkhāti. </span></div><p><div class=verse-container id=pe8:88.15><span>Tena sā upekkhā tassa bojjhaṅgassa aṅganti karitvā upekkhāsambojjhaṅgoti vuccate. </span></div><p><div class=verse-container id=pe8:88.16><span>Eso suttaniddeso. </span></div><p><div class=verse-container id=pe8:89.1><span>Tattha katamā desanā? </span></div><p><div class=verse-container id=pe8:89.2><span>Asmiṁ sutte cattāri ariyasaccāni desitāni. </span></div><p><div class=verse-container id=pe8:89.3><span>Tattha katamo vicayo? </span></div><p><div class=verse-container id=pe8:89.4><span>Sīlavato avippaṭisāro yāva vimutti imissāya pucchāya minikimatthassamīti dve padāni pucchā dve padāni visajjanāni dvīhi padehi dve abhiññaṁ dvīhi ceva padehi visajjanā kiṁ pucchati nibbādhikaṁ kāyabhūmiṁ kammassa tathā hi patiṭṭhā ca asekkhe dhamme uppādeti. </span></div><p><div class=verse-container id=pe8:89.5><span>Tattha katamā yutti? </span></div><p><div class=verse-container id=pe8:89.6><span>Sīlavato avippaṭisāro bhavati kiṁ nicchandassa ca virāgo atthi esā yutti. </span></div><p><div class=verse-container id=pe8:89.7><span>Tattha katamaṁ padaṭṭhānaṁ? </span></div><p><div class=verse-container id=pe8:89.8><span>Vīriyaṁ vīriyindriyassa padaṭṭhānaṁ. </span></div><p><div class=verse-container id=pe8:89.9><span>Samādhi samādhindriyassa padaṭṭhānaṁ. </span></div><p><div class=verse-container id=pe8:89.10><span>Paññā paññindriyassa padaṭṭhānaṁ. </span></div><p><div class=verse-container id=pe8:89.11><span>Vīriyaṁ adosassa padaṭṭhānaṁ. </span></div><p><div class=verse-container id=pe8:89.12><span>Samādhi alobhassa padaṭṭhānaṁ. </span></div><p><div class=verse-container id=pe8:89.13><span>Paññā amohassa padaṭṭhānaṁ. </span></div><p><div class=verse-container id=pe8:89.14><span>Vīriyindriyaṁ tiṇṇaṁ maggaṅgānaṁ padaṭṭhānaṁ, sammāvācāya sammākammantassa sammāājīvassa. </span></div><p><div class=verse-container id=pe8:89.15><span>Samādhindriyaṁ tiṇṇaṁ maggaṅgānaṁ padaṭṭhānaṁ, sammāsaṅkappassa sammāvācāya sammāsamādhino. </span></div><p><div class=verse-container id=pe8:89.16><span>Paññindriyaṁ dvinnaṁ maggaṅgānaṁ padaṭṭhānaṁ, sammāsatiyā sammādiṭṭhiyā ca. </span></div><p><div class=verse-container id=pe8:90.1><span>Tattha katamo lakkhaṇo? </span></div><p><div class=verse-container id=pe8:90.2><span>Sīlakkhandhe vutte sabbe tayo khandhā vuttā bhavanti, sīlameva hi selopamatā yathā selo sabbapaccatthikehi akaraṇīyo evaṁ taṁ cittaṁ sabbakilesehi na kampatīti, ayaṁ amoho. </span></div><p><div class=verse-container id=pe8:90.3><span>Virattaṁ rajanīyesūti ayaṁ alobho. </span></div><p><div class=verse-container id=pe8:90.4><span>Kopaneyye na kuppatīti ayaṁ adoso. </span></div><p><div class=verse-container id=pe8:90.5><span>Tattha paññā amoho kusalamūlaṁ, alobho alobhoyeva, adoso adosoyeva. </span></div><p><div class=verse-container id=pe8:90.6><span>Imehi tīhi kusalamūlehi sekkhabhūmiyaṁ ṭhito asekkhamaggaṁ uppādeti. </span></div><p><div class=verse-container id=pe8:90.7><span>Sekkhabhūmi sampattikammadhamme uppādeti, sā ca sammāvimutti, yañca vimuttirasañāṇadassanaṁ ime dasa asekkhānaṁ arahattaṁ dhammā. </span></div><p><div class=verse-container id=pe8:90.8><span>Tattha aṭṭhaṅgikena maggena catubbidhā bhāvanāpi labbhati. </span></div><p><div class=verse-container id=pe8:90.9><span>Sīlabhāvanā kāyabhāvanā cittabhāvanā paññābhāvanā ca. </span></div><p><div class=verse-container id=pe8:90.10><span>Tattha sammākammantena sammāājīvena ca kāyo bhāvito. </span></div><p><div class=verse-container id=pe8:90.11><span>Sammāvācāya sammāvāyāmena ca sīlaṁ bhāvitaṁ. </span></div><p><div class=verse-container id=pe8:90.12><span>Sammāsaṅkappena sammāsamādhinā ca cittaṁ bhāvitaṁ. </span></div><p><div class=verse-container id=pe8:90.13><span>Sammādiṭṭhiyā sammāsatiyā ca paññā bhāvitā. </span></div><p><div class=verse-container id=pe8:90.14><span>Imāya catubbidhāya bhāvanāya dve dhammā bhāvanāpāripūriṁ gacchanti cittaṁ paññañca. </span></div><p><div class=verse-container id=pe8:90.15><span>Cittaṁ bhāvanāya samatho, paññā bhāvanāya vipassanā. </span></div><p><div class=verse-container id=pe8:90.16><span>Tattha paññā avijjāpahānena cittaṁ upakkilesehi amissīkatanti. </span></div><p><div class=verse-container id=pe8:90.17><span>Paññā bhāvanāya cittabhāvanaṁyeva paripūreti. </span></div><p><div class=verse-container id=pe8:90.18><span>Evaṁ yassa subhāvitaṁ cittaṁ kuto taṁ dukkhamessatīti. </span></div><p><div class=verse-container id=pe8:90.19><span>Api ca kho pana tassa āyasmato abyāpādadhātu adhimuttā, na so petaṁ samāpanno tassa saṅkhāpahāraṁ deti, saṅkhāvitakkite sarīre dukkhaṁ na vediyati, ayaṁ suttattho. </span></div><p><div class=verse-container id=pe8:91.1><span>Tattha katamā desanā? </span></div><p><div class=verse-container id=pe8:91.2><span>Imamhi sutte dasa asekkhā arahattadhammā desitā appamāṇā ca sammā vibhāvanā. </span></div><p><div class=verse-container id=pe8:91.3><span>Tattha katamo vicayo? </span></div><p><div class=verse-container id=pe8:91.4><span>Selopamatā ye ye dhammā vedanīyasukhadukkhopagatā, te sabbe nirūpaṁ vānupassantānaṁ vūpagatā kāyato vedayitaparikkhāro appavattito dukkhaṁ na vediyati. </span></div><p><div class=verse-container id=pe8:91.5><span>Tattha katamā yutti, yassevaṁ bhāvitaṁ cittaṁ kuto taṁ dukkhamessatīti. </span></div><p><div class=verse-container id=pe8:91.6><span>Tīsu bhāvanāsu dukkhaṁ nakkhamati cittaṁ cittabhāvanāya ca. </span></div><p><div class=verse-container id=pe8:91.7><span>Nirodhabhāvanāya ca ānantarikā samādhibhāvanāya ca. </span></div><p><div class=verse-container id=pe8:91.8><span>Iti yassevaṁ bhāvitaṁ cittanti samādhi phalassa padaṭṭhānaṁ. </span></div><p><div class=verse-container id=pe8:92.1><span>Tattha katamo lakkhaṇo? </span></div><p><div class=verse-container id=pe8:92.2><span>Yassevaṁ bhāvitaṁ cittanti cittāni bhāvitāni yathā paṭhamaṁ niddiṭṭhāni paññā sīlaṁ kāyo cittaṁ, sīlampi subhāvitaṁ kāyikacetasikañca ṭhitattā nānupakampatīti vedanāpi tathā saññāpi saṅkhārāpi. </span></div><p><div class=verse-container id=pe8:92.3><span>Kuto taṁ dukkhamessatīti sukhampi nānugacchati, adukkhamasukhampi nāgatanti. </span></div><p><div class=verse-container id=pe8:93.1><span>Tattha katamo catubyūho hāro? </span></div><p><div class=verse-container id=pe8:93.2><span>Idha bhagavato ko adhippāyo? </span></div><p><div class=verse-container id=pe8:93.3><span>Ye dukkhena adhikā bhavissanti, te evarūpāhi samāpattīhi virahissanti. </span></div><p><div class=verse-container id=pe8:93.4><span>Ayamettha bhagavato adhippāyo. </span></div><p><div class=verse-container id=pe8:93.5><span>Ye ca appasannā, te hi bhavissanti, pasannānañca pītipāmojjaṁ bhavissati, ayaṁ tattha bhagavato adhippāyo. </span></div><p><div class=verse-container id=pe8:93.6><span>Āvaṭṭoti natthi āvaṭṭanassa bhūmi. </span></div><p><div class=verse-container id=pe8:94.1><span>Vibhattīti yassevaṁ bhāvitaṁ cittaṁ kuto taṁ dukkhamessatīti duvidho niddeso—</span></div><p><div class=verse-container id=pe8:94.2><span>dukkhahetuniddeso ca paṭipakkhaniddeso ca. </span></div><p><div class=verse-container id=pe8:94.3><span>Ko so dukkhahetu? </span></div><p><div class=verse-container id=pe8:94.4><span>Yato dukkhaṁ āgacchati paṭipakkhe vutte sesadhammānaṁ sīlaṁ hetu ca paccayo ca, te sabbe dhammā vuttā honti. </span></div><p><div class=verse-container id=pe8:94.5><span>Ekabodhipakkhiye dhamme vutte sabbe bodhagamanīyā dhammā vuttā bhavanti. </span></div><p><div class=verse-container id=pe8:95.1><span>Tattha katamo catubyūho hāro? </span></div><p><div class=verse-container id=pe8:95.2><span>Imamhi sutte bhagavato ko adhippāyo? </span></div><p><div class=verse-container id=pe8:95.3><span>Ye avippaṭisārena chandikā, te sīlapāripūrī bhavanti pāmojjachandikā avippaṭisārīpāripūrī, ayamettha bhagavato adhippāyo …pe… </span></div><p><div class=verse-container id=pe8:95.4><span>ayaṁ catubyūho hāro. </span></div><p><div class=verse-container id=pe8:96.1><span>Tattha katamo āvaṭṭo? </span></div><p><div class=verse-container id=pe8:96.2><span>Idaṁ suttaṁ nibbedhabhāgiyaṁ. </span></div><p><div class=verse-container id=pe8:96.3><span>Yo nibbedho, ayaṁ nirodho. </span></div><p><div class=verse-container id=pe8:96.4><span>Yena nibbijjhati, so maggo. </span></div><p><div class=verse-container id=pe8:96.5><span>Yaṁ nibbijjhati, taṁ dukkhaṁ. </span></div><p><div class=verse-container id=pe8:96.6><span>Yaṁ nibbedhagāminā maggena pahīyati, samudayoyaṁ vutto. </span></div><p><div class=verse-container id=pe8:97.1><span>Tattha katamā vibhatti? </span></div><p><div class=verse-container id=pe8:97.2><span>Sīlavato avippaṭisāroti vibhajjabyākaraṇīyaṁ, parāmasantassa natthi avippaṭisāro yāva dosakataṁ kāyena vā vācāya vā akusalaṁ ārabhati. </span></div><p><div class=verse-container id=pe8:97.3><span>Kiñcipissa evaṁ hoti “sukatametaṁ sucaritametaṁ no cassa tena avippaṭisārena pāmojjaṁ jāyati yāva vimutti, tassa sīlavato avippaṭisāro”ti vibhajjabyākaraṇīyaṁ, ayaṁ vibhattihāro. </span></div><p><div class=verse-container id=pe8:98.1><span>Tattha katamā parivattanā? </span></div><p><div class=verse-container id=pe8:98.2><span>Imehi sattahi upanisāsampattīhi ekādasa upanisā vibhattiyaṁ pajahānaṁ pajahanti, ayaṁ parivattanā. </span></div><p><div class=verse-container id=pe8:99.1><span>Tattha katamā vevacanā? </span></div><p><div class=verse-container id=pe8:99.2><span>Imesaṁ ariyadhammānaṁ balabojjhaṅgavimokkhasamādhisamāpattīnaṁ imāni vevacanāni. </span></div><p><div class=verse-container id=pe8:100.1><span>Tattha katamā paññatti? </span></div><p><div class=verse-container id=pe8:100.2><span>Sīlavato avippaṭisāroti sīlakkhandhe nekkhammapaññattiyā paññattaṁ, nisajjapaññatti ca evaṁ dasa aṅgāni dvīhi dvīhi aṅgehi paññattāni. </span></div><p><div class=verse-container id=pe8:101.1><span>Tattha katamo otaraṇo? </span></div><p><div class=verse-container id=pe8:101.2><span>Idaṁ nibbedhabhāgiyasuttaṁ pañcasu otiṇṇaṁ yathā yaṁ paṭhamaṁ niddiṭṭhaṁ evamindriyādikhandhadhātuāyatanesu niddisitabbāni. </span></div><p><div class=verse-container id=pe8:102.1><span>Tattha katamo sodhano hāro? </span></div><p><div class=verse-container id=pe8:102.2><span>Sīlavato avippaṭisāroti na tāva suddho ārambho avippaṭisārino pāmojjanti na tāva suddho ārambho yāni ekādasa padāni desitāni yadā tadā suddho ārambho, ayaṁ sodhano. </span></div><p><div class=verse-container id=pe8:103.1><span>Tattha katamo adhiṭṭhāno? </span></div><p><div class=verse-container id=pe8:103.2><span>Sīlavemattatāya paññattaṁ evaṁ dasa padāni sabbāni sīlakkhandhassa ānisaṁso, te ca patirūpadesavāso ca paccayo attasammāpaṇidhānañca hetu, samādhikkhandhassa sukhaṁ hetu passaddhi paccayo, yena jhānasahajāti ca ṭhānanti jhānaṅgā aparo pariyāyo kāmesu ādīnavānupassanā samādhino paccayo nekkhamme ānisaṁsadassāvitā hetu. </span></div><p><div class=verse-container id=pe8:104.1><span>Tattha katamā samāropanā? </span></div><p><div class=verse-container id=pe8:104.2><span>Yaṁ vīriyindriyaṁ, so sīlakkhandho. </span></div><p><div class=verse-container id=pe8:104.3><span>Yaṁ sīlaṁ, te cattāro dhammā padhānā. </span></div><p><div class=verse-container id=pe8:104.4><span>Yaṁ dhammānudhammapaṭipatti, so pātimokkhasaṁvaro. </span></div><p><div class=verse-container id=pe8:105.1><span>Yassa selopamaṁ cittanti gāthā, selopamanti upamā yathā selo vātena na kampati na uṇhena na sītena saṅkampati. </span></div><p><div class=verse-container id=pe8:105.2><span>Yathā anekā acetanā, te uṇhena milāyanti, sītena avasussanti, vātena bhajanti. </span></div><p><div class=verse-container id=pe8:105.3><span>Na evaṁ selo (…) virattaṁ rajanīyesu dosanīye na dussatīti kāraṇaṁ dosanīye domanassantaṁ, na duṭṭhena vā kampati uṇhena vā, so milāyati sītena vā avasussati, evaṁ cittaṁ rāgena nānussati sītena kampatīti. </span></div><p><div class=verse-container id=pe8:105.4><span>Kiṅkāraṇaṁ? </span></div><p><div class=verse-container id=pe8:105.5><span>Virattaṁ rajanīyesu dosanīye na dussati. </span></div><p><div class=verse-container id=pe8:105.6><span>Kiṅkāraṇaṁ? </span></div><p><div class=verse-container id=pe8:105.7><span>Dosanīye panassanti na dussati, aduṭṭhaṁ taṁ na kosissanti, tena kuppanīye na kuppati, yassevaṁ bhāvitaṁ cittaṁ kuto taṁ dukkhaniddeso ca kuto evarūpassa dukkhaṁ āgamissatīti niddiṭṭhaṁ. </span></div><p><div class=verse-container id=pe8:106.1><span>Parivattanāti kuto taṁ dukkhamessatīti yaṁ cetasikaṁ sukhaṁ anupādisesā ayaṁ natthi sopādisesā ayaṁ atthi. </span></div><p><div class=verse-container id=pe8:106.2><span>Puna evamāhaṁsu taṁ khaṇaṁ taṁ muhuttaṁ ubhayameva avedayitaṁ sopādisesaṁ yañca anupādisesaṁ yañca taṁ khaṇaṁ taṁ muhuttaṁ anupādisesaṁ yañca sopādisesaṁ ca avedayitaṁ. </span></div><p><div class=verse-container id=pe8:106.3><span>Sukhamāpannassa anāvattikanti ayamettha viseso parivattanā. </span></div><p><div class=verse-container id=pe8:107.1><span>Tattha katamo vevacano? </span></div><p><div class=verse-container id=pe8:107.2><span>Yassevaṁ bhāvitaṁ cittaṁ vā bhāvitaṁ subhāvitaṁ anuṭṭhitaṁ vatthukataṁ susamāraddhaṁ. </span></div><p><div class=verse-container id=pe8:107.3><span>Cittanti mano viññāṇaṁ manindriyaṁ manoviññāṇadhātu. </span></div><p><div class=verse-container id=pe8:108.1><span>Tattha katamā paññatti? </span></div><p><div class=verse-container id=pe8:108.2><span>Cittaṁ mano saṅkhārā vūpasamapaññattiyā paññattaṁ. </span></div><p><div class=verse-container id=pe8:108.3><span>Samādhi asekkhapaññattiyā paññatto. </span></div><p><div class=verse-container id=pe8:108.4><span>Dukkhaṁ ucchinnapaññattiyā paññattaṁ. </span></div><p><div class=verse-container id=pe8:109.1><span>Tattha katamo otaraṇo? </span></div><p><div class=verse-container id=pe8:109.2><span>Citte niddiṭṭhe pañcakkhandhā niddiṭṭhā honti, ayaṁ khandhesu otaraṇo, manoviññāṇadhātuyā niddiṭṭhāya aṭṭhārasa dhātuyo niddiṭṭhā honti, ayaṁ dhātūsu otaraṇo. </span></div><p><div class=verse-container id=pe8:109.3><span>Manāyatane niddiṭṭhe sabbāni āyatanāni niddiṭṭhāni honti. </span></div><p><div class=verse-container id=pe8:109.4><span>Tattha manāyatanaṁ nāmarūpassa padaṭṭhānaṁ. </span></div><p><div class=verse-container id=pe8:109.5><span>Nāmarūpapaccayā saḷāyatanaṁ. </span></div><p><div class=verse-container id=pe8:109.6><span>Tathā paṭiccasamuppāde. </span></div><p><div class=verse-container id=pe8:109.7><span>Ayaṁ otaraṇo. </span></div><p><div class=verse-container id=pe8:109.8><span>Tattha katamo sodhano suddhoyeva ārambho. </span></div><p><div class=verse-container id=pe8:110.1><span>Tattha katamo adhiṭṭhāno? </span></div><p><div class=verse-container id=pe8:110.2><span>Chaḷindriyaṁ bhāvanā ekattāyaṁ paññatti chaṭṭhitena kāyo ekattāya paññatto. </span></div><p><div class=verse-container id=pe8:111.1><span>Tattha katamo parikkhāro? </span></div><p><div class=verse-container id=pe8:111.2><span>Cittassa pubbahetu samuppādāya manasikāro ca tappoṇatā ca yaṁ asamāhitabhūmiyaṁ ca visesadhammānaṁ abhāvitattā cittasatataṁ gacchati, sace samādhino sukhaṁ hetu avippaṭisāro paccayo, ayaṁ hetu ayaṁ paccayo parikkhāro. </span></div><p><div class=verse-container id=pe8:112.1><span>Tattha katamā samāropanā? </span></div><p><div class=verse-container id=pe8:112.2><span>Yassevaṁ bhāvitanti tassa dhammā samāropayitabbā. </span></div><p><div class=verse-container id=pe8:112.3><span>Kāyo sīlaṁ paññā bhāvitacittanti anabhirataṁ anapaṇataṁ anekaṁ anutaṁ anāpajjāsattaṁ ayaṁ samaññāyatanā na tassa sekkhassa sammāsamādhi sabbe asekkhā dasa arahantadhammā niddiṭṭhā honti. </span></div><p><div class=verse-container id=pe8:112.4><span>Asekkhabhāgiyāni suttāni. </span></div><p><div class=verse-container id=pe8:113.1><span>Yassa nūna, bhante, kāyagatāsati abhāvitā, ayaṁ so aññataraṁ sabrahmacāriṁ āsajja samāpajja appaṭinissajja janapadacārikaṁ pakkameyya, so āyasmā imasmiṁ vippaṭijānāti dve pajāni paṭijānāti cittabhāvanāyañca diṭṭhiyā pahānaṁ, kāyabhāvanāyañca diṭṭhippahānaṁ, kāyabhāvanāyañca taṇhāpahānaṁ, yaṁ paṭhamaṁ upamaṁ karoti. </span></div><p><div class=verse-container id=pe8:113.2><span>Asucināpi sucināpi pathavī neva aṭṭiyati na jigucchati na pītipāmojjaṁ paṭilabhati, evameva hi pathavīsamena so cetasā anvayena appakena averena abyāpajjena viharāmīti. </span></div><p><div class=verse-container id=pe8:113.3><span>Iti so āyasmā kiṁ paṭijānāti, kāyabhāvanāya sukhindriyapahānaṁ paṭijānāti, cittabhāvanāya somanassindriyapahānaṁ paṭijānāti. </span></div><p><div class=verse-container id=pe8:113.4><span>Kāyikā vedanā rāgānusayamanugatānaṁ sukhindriyaṁ paṭikkhipati. </span></div><p><div class=verse-container id=pe8:113.5><span>Na hi vedanākkhandhaṁ yā cetasikā sukhavedanā tattha ayaṁ paṭilābhapaccayā uppajjati sukhaṁ somanassaṁ. </span></div><p><div class=verse-container id=pe8:113.6><span>Sotaṁ paṭikkhipati, na hi manosamphassajaṁ vedanaṁ. </span></div><p><div class=verse-container id=pe8:113.7><span>Tattha catūsu mahābhūtesu rūpakkhandhassa anusayapaṭighapahānaṁ bhaṇati. </span></div><p><div class=verse-container id=pe8:113.8><span>Kāme rūpañca tañca asekkhabhūmiyaṁ. </span></div><p><div class=verse-container id=pe8:113.9><span>Kāye kāyānupassanā diṭṭhadhammasukhavihārañca. </span></div><p><div class=verse-container id=pe8:113.10><span>Balena ca ussāhena ca sabbaṁ manasi katattānaṁ pahānaṁ medaṁ katālikāya ca purisena ca maṇḍanakajātikena ca, etehi imassa mātāpitusambhūtaṁ paccavekkhaṇaṁ, so kāyena ca kāyānupassanāya ca cittena ca cittānupassanāya ca dve dhamme dhāreti. </span></div><p><div class=verse-container id=pe8:113.11><span>Kāyakilesavatthuṁ cittena ca cittasannissaye cittena subhāvitena sattannaṁ ca samāpattīnaṁ viharituṁ paṭijānāti. </span></div><p><div class=verse-container id=pe8:114.1><span>Gahapatiputtopamatāya ca yathā gahapatiputtassa nānāraṅgānaṁ vatthakaraṇḍako puṇṇo bhaveyya, so yaṁ yadeva vatthayugaṁ pubbaṇhasamaye ākaṅkhati, pubbaṇhasamaye nibbāpeti, evaṁ majjhanhikasamaye, sāyanhasamaye, evameva so āyasmā cittassa subhāvitattā yathārūpena vihārena ākaṅkhati pubbaṇhasamayaṁ viharituṁ, tathārūpena pubbaṇhasamayaṁ viharati, majjhanhikasamaye, sāyanhasamaye. </span></div><p><div class=verse-container id=pe8:114.2><span>Tena vesa āyasmatā upamāya me āsitāya pathavī vā anuttarā indriyabhāvanā bhāvitacittena. </span></div><p><div class=verse-container id=pe8:114.3><span>Tena so āyasmā idaṁ aṭṭhavidhaṁ bhāvanaṁ paṭijānāti catūsu mahābhūtesu, kāyabhāvanaṁ upakacaṇḍālaṁ purisametakaṁ bhavatalākāsu cittabhāvanaṁ, imāhi bhāvanāhi tāya bhāvanāya ca samathā pāripūrimantehi. </span></div><p><div class=verse-container id=pe8:114.4><span>Imehi catūhi paññāpāripūrimantehi. </span></div><p><div class=verse-container id=pe8:115.1><span>Kathaṁ upakacaṇḍālaṁ paṭikūlesu dhammesu appaṭikūlasaññī viharati? </span></div><p><div class=verse-container id=pe8:115.2><span>Kāyo pakatiyā appaṭikūlaṁ kāye uddhumātakasaññā saṅkhittena nava saññā ime paṭikūlā dhammā ceso āyasmā paṭikūlato ajigucchito kāyagatāsatiyā bhāvanānuyogamanuyutto viharati, na hi tassa jigucchappahāya cittaṁ paṭikūlati. </span></div><p><div class=verse-container id=pe8:116.1><span>Kathaṁ appaṭikūlesu dhammesu paṭikūlasaññī viharatīti? </span></div><p><div class=verse-container id=pe8:116.2><span>Kāyo sabbalokassa appaṭikūlo taṁ so āyasmā asubhasaññāya viharati. </span></div><p><div class=verse-container id=pe8:116.3><span>Evaṁ appaṭikūlesu dhammesu paṭikūlasaññī viharati. </span></div><p><div class=verse-container id=pe8:117.1><span>Kathaṁ paṭikūlesu ca appaṭikūlesu ca appaṭikūlasaññī viharatīti api sabboyaṁ lokassa yamidaṁ muṇḍo pattapāṇī kulesu piṇḍāya vicarati, tena ca so āyasmā suvaṇṇadubbaṇṇena appaṭikūlasaññī cittena ca kāyena nibbidāsahagatena appaṭikūlasaññī, evaṁ paṭikūlesu appaṭikūlesu ca dhammesu appaṭikūlasaññī viharati. </span></div><p><div class=verse-container id=pe8:118.1><span>Kathaṁ paṭikūlesu ca dhammesu appaṭikūlasaññī viharati? </span></div><p><div class=verse-container id=pe8:118.2><span>Paṭikūlesu ca dhammesu subhasaññino itthirūpe paṭikūlesu ca jigucchino vinīlakavipubbake tattha so āyasmā paṭikūlasaññī viharati. </span></div><p><div class=verse-container id=pe8:119.1><span>Kathaṁ paṭikūlesu dhammesu tadubhayaṁ abhinivajjayitvā upekkhako viharati sato ca sampajāno ca? </span></div><p><div class=verse-container id=pe8:119.2><span>Appaṭikūlesu ca dhammesu subhasaññino itthirūpe paṭikūlesu ca jigucchino vinīlakavipubbake tadubhayaṁ abhinivajjayitvā “netaṁ mama, nesohamasmi, neso me attā”ti viharati. </span></div><p><div class=verse-container id=pe8:119.3><span>Evaṁ tadubhayaṁ abhinivajjayitvā upekkhako viharati sato sampajāno. </span></div><p><div class=verse-container id=pe8:120.1><span>Aparo pariyāyo. </span></div><p><div class=verse-container id=pe8:120.2><span>Tedhātuko lokasannivāso sabbabālaputhujjanānaṁ appaṭikūlasaññā. </span></div><p><div class=verse-container id=pe8:120.3><span>Tattha ca āyasmā sāriputto appaṭikūlasaññī viharati. </span></div><p><div class=verse-container id=pe8:120.4><span>Evaṁ appaṭikūlesu dhammesu paṭikūlasaññī viharati. </span></div><p><div class=verse-container id=pe8:121.1><span>Kathaṁ paṭikūlesu dhammesu appaṭikūlasaññī viharati? </span></div><p><div class=verse-container id=pe8:121.2><span>Paṭikūlasaññino sabbasekkhā idha kā tedhātuke sabbaloke. </span></div><p><div class=verse-container id=pe8:121.3><span>Tattha katamo bhūmippatto samādhiphale sacchikato appaṭikūlasaññī viharati? </span></div><p><div class=verse-container id=pe8:121.4><span>Kiṅkāraṇaṁ? </span></div><p><div class=verse-container id=pe8:121.5><span>Na hi taṁ atthi yassa lokassa pahānāya paṭikūlasaññī uppādeyya. </span></div><p><div class=verse-container id=pe8:122.1><span>Kathaṁ paṭikūlesu ca appaṭikūlesu ca dhammesu paṭikūlasaññī viharati? </span></div><p><div class=verse-container id=pe8:122.2><span>Tedhātuke lokasannivāse yāva kāmalokabhūmatā hi rāgānaṁ vītarāgānaṁ paṭikūlasamatā rūpārūpadhātuṁ appaṭikūlasamatā. </span></div><p><div class=verse-container id=pe8:122.3><span>Tattha ca āyasmā sāriputto paṭikūlasaññī viharati. </span></div><p><div class=verse-container id=pe8:122.4><span>Evaṁ paṭikūlesu ca appaṭikūlesu ca dhammesu paṭikūlasaññī viharati. </span></div><p><div class=verse-container id=pe8:123.1><span>Kathaṁ paṭikūlesu ca appaṭikūlesu ca dhammesu appaṭikūlasaññī viharati? </span></div><p><div class=verse-container id=pe8:123.2><span>Yaṁ kiñci parato duruttānaṁ durāgatānaṁ vacanapathānaṁ taṁ vacanaṁ appaṭikūlaṁ yāvatā vācaso appatirūpā tathā janassa appaṭikūlasaññā. </span></div><p><div class=verse-container id=pe8:123.3><span>Tattha āyasmā sāriputto abhiññāya sacchikato appaṭikūlasaññī viharati, evaṁ paṭikūlesu ca appaṭikūlesu ca dhammesu appaṭikūlasaññī viharati. </span></div><p><div class=verse-container id=pe8:124.1><span>Kathaṁ paṭikūlesu ca appaṭikūlesu ca dhammesu tadubhayaṁ abhinivajjayitvā upekkhako ca viharati sato ca sampajāno? </span></div><p><div class=verse-container id=pe8:124.2><span>Yañca nesaṁ samanupassati ye dhammā duccaritā, te dhammā appaṭikūlā. </span></div><p><div class=verse-container id=pe8:124.3><span>Tattha āyasmā sāriputto iti paṭisañcikkhati ye dhammā duccaritā, te dhammā aniṭṭhavipākā. </span></div><p><div class=verse-container id=pe8:124.4><span>Ye dhammā sucaritā, te ācayagāmino. </span></div><p><div class=verse-container id=pe8:124.5><span>So ca sucaritaṁ ācayagāminiṁ karitvā duccaritaṁ aniṭṭhavipākaṁ karitvā tadubhayaṁ abhinivajjayitvā upekkhako viharati. </span></div><p><div class=verse-container id=pe8:125.1><span>Atha paṭikūlesu ca dhammesu appaṭikūlesu ca paṭikūlasaññī viharati. </span></div><p><div class=verse-container id=pe8:125.2><span>Taṇhā paṭikūladhammā kiṅkāraṇaṁ? </span></div><p><div class=verse-container id=pe8:125.3><span>Taṇhāvasena hi sattā dvīhi dhammehi sattā, kabaḷīkāre āhāre rasataṇhāya sattā, phasse sukhasaññāya sattā. </span></div><p><div class=verse-container id=pe8:125.4><span>Tatthāyasmā sāriputto kabaḷīkāre ca āhāre paṭikūlasaññī viharati, phasse ca dukkhasaññī viharati. </span></div><p><div class=verse-container id=pe8:125.5><span>Evaṁ paṭikūlesu ca appaṭikūlesu ca paṭikūlasaññī viharati. </span></div><p><div class=verse-container id=pe8:126.1><span>Kathaṁ paṭikūlesu ca dhammesu appaṭikūlesu ca dhammesu appaṭikūlasaññī viharati? </span></div><p><div class=verse-container id=pe8:126.2><span>Taṇhākkhayaṁ anuttaraṁ nibbānaṁ tathā bālaputhujjanānaṁ paṭikūlasaññā pahatasaññā ca. </span></div><p><div class=verse-container id=pe8:126.3><span>Tatthāyasmato sāriputtassa appaṭikūlasaññā abyāpādasaññā ca sāmaṁ paññāya passitvā evaṁ paṭikūlesu ca dhammesu appaṭikūlasaññī viharati. </span></div><p><div class=verse-container id=pe8:127.1><span>Kathaṁ paṭikūlesu ca appaṭikūlesu ca dhammesu appaṭikūlasaññī viharati? </span></div><p><div class=verse-container id=pe8:127.2><span>Tatiye ca nibbāne paṭikūlasaññino yasena ca kittini ca appaṭikūlasaññino. </span></div><p><div class=verse-container id=pe8:127.3><span>Tatthāyasmā sāriputto assādañca ādīnavañca nissaraṇañca yathābhūtaṁ sammāpaññāya paṭijānanto paṭikūlañca appaṭikūlañca dhammaṁ tadubhayaṁ abhinivajjayitvā appaṭikūlasaññī viharati. </span></div><p><div class=verse-container id=pe8:128.1><span>Kathaṁ paṭikūlaṁ appaṭikūlañca dhammaṁ tadubhayaṁ abhinivajjayitvā upekkhako viharati? </span></div><p><div class=verse-container id=pe8:128.2><span>Sato ca sampajāno ca, yañca samanupassati anunayo appaṭikūlo dhammo paṭigho ca paṭikūlo dhammo, tatthāyasmā sāriputto anunayassa paṭighappahīnattā upekkhako viharati sato sampajāno ca. </span></div><p><div class=verse-container id=pe8:128.3><span>Yañcassa samanupassati ayaṁ pañcavidhā anuttarā indriyabhāvanā. </span></div><p><div class=verse-container id=pe8:128.4><span>Ayaṁ suttaniddeso. </span></div><p><div class=verse-container id=pe8:129.1><span>Tattha katamo desanāhāro? </span></div><p><div class=verse-container id=pe8:129.2><span>Imamhi sutte kiṁ desitabbaṁ? </span></div><p><div class=verse-container id=pe8:129.3><span>Tattha vuccate, imamhi sutte diṭṭhadhammasukhavihāro desito, tathā vimuttaṁ cittaṁ paccavekkhaṇā ca adhipaññādhammaṁ desitaṁ. </span></div><p><div class=verse-container id=pe8:130.1><span>Tattha katamo vicayo? </span></div><p><div class=verse-container id=pe8:130.2><span>Ye kāye kāyānupassino viharanti, tesaṁ cittaṁ anunayappaṭighena na viharati anunayappaṭighena cābhiramamānassa cittaṁ samaggataṁ bhavissatīti bhāvanāya balametaṁ, ayaṁ vicayo hāro. </span></div><p><div class=verse-container id=pe8:131.1><span>Tattha katamo yuttihāro? </span></div><p><div class=verse-container id=pe8:131.2><span>Kāyabhāvanāya ca cittabhāvanāya ca na kiñci sabrahmacārī atimaññissatīti. </span></div><p><div class=verse-container id=pe8:131.3><span>Atthi esā yutti, ayaṁ yuttihāro. </span></div><p><div class=verse-container id=pe8:132.1><span>Tattha katamo padaṭṭhāno hāro? </span></div><p><div class=verse-container id=pe8:132.2><span>Kāyabhāvanāya paṭhamassa sati upaṭṭhānassa padaṭṭhānaṁ. </span></div><p><div class=verse-container id=pe8:132.3><span>Yā pathavīsamacittatā, sā aniccānupassanāya padaṭṭhānaṁ. </span></div><p><div class=verse-container id=pe8:133.1><span>Tattha katamo lakkhaṇo? </span></div><p><div class=verse-container id=pe8:133.2><span>Yaṁ pathavīsamena cetasā viharati attānupassī pathavīsamena gihī viharati. </span></div><p><div class=verse-container id=pe8:133.3><span>Ko attho pathavīsamenāti? </span></div><p><div class=verse-container id=pe8:133.4><span>Yathā ye ca selopamatāya akammayuttā evameva pathavīsamo ayaṁ hiriyatāya. </span></div><p><div class=verse-container id=pe8:133.5><span>Ayaṁ lakkhaṇo. </span></div><p><div class=verse-container id=pe8:134.1><span>Tattha katamo catubyūho hāro? </span></div><p><div class=verse-container id=pe8:134.2><span>Imamhi byākaraṇe ko tassa āyasmato adhippāyo? </span></div><p><div class=verse-container id=pe8:134.3><span>Ye keci arahantā indriyabhāvanaṁ ākaṅkhiyanti, te pathavīsamataṁ uppādayissantīti. </span></div><p><div class=verse-container id=pe8:134.4><span>Ayaṁ adhippāyo. </span></div><p><div class=verse-container id=pe8:135.1><span>Tattha katamo āvaṭṭoti? </span></div><p><div class=verse-container id=pe8:135.2><span>Natthi āvaṭṭassa bhūmi. </span></div><p><div class=verse-container id=pe8:136.1><span>Tattha katamo vibhatti? </span></div><p><div class=verse-container id=pe8:136.2><span>Yo kāyānupassī viharati, so pathavīsamacittataṁ paṭilabhissatīti na ekaṁsena. </span></div><p><div class=verse-container id=pe8:136.3><span>Kiṅkāraṇaṁ? </span></div><p><div class=verse-container id=pe8:136.4><span>Ye khaṇḍakādichinnakādino, na te pathavīsamacittataṁ paṭilabhanti. </span></div><p><div class=verse-container id=pe8:136.5><span>Sabbā kāyagatāsati sekkhabhāvanāya nibbānaṁ phalaṁ, ayaṁ vibhatti. </span></div><p><div class=verse-container id=pe8:137.1><span>Tattha katamo parivattano hāro? </span></div><p><div class=verse-container id=pe8:137.2><span>Ye kāyānupassino viharissanti, tesaṁyeva kāyapaccayā uppajjeyya āsavā vighātapariḷāhā, ayaṁ parivattano hāro. </span></div><p><div class=verse-container id=pe8:138.1><span>Tattha katamo otaraṇo? </span></div><p><div class=verse-container id=pe8:138.2><span>Pañcakkhandhā avitiṇṇā bāvīsatindriyāni, tathā yaṁ manindriyaṁ, taṁ manodhātu manāyatanañca. </span></div><p><div class=verse-container id=pe8:138.3><span>Yaṁ samādhindriyaṁ, taṁ dhammadhātu dhammāyatanañca. </span></div><p><div class=verse-container id=pe8:138.4><span>Ayaṁ otaraṇo hāro. </span></div><p><div class=verse-container id=pe8:139.1><span>Tattha katamo sodhano hāro? </span></div><p><div class=verse-container id=pe8:139.2><span>Ye ca manasā cattāro bhāvetabbā, te sabbe bhāvitā yaṁ taṁ manena pahīne pattabbataṁ sabbattha etassa ca atthāya ārambho, so attho suddho. </span></div><p><div class=verse-container id=pe8:139.3><span>Ayaṁ sodhano hāro. </span></div><p><div class=verse-container id=pe8:140.1><span>Tattha katamo adhiṭṭhāno? </span></div><p><div class=verse-container id=pe8:140.2><span>Ayaṁ samādhi ekattatāya paññatto, cha kāyā ekattatāya paññattā. </span></div><p><div class=verse-container id=pe8:140.3><span>Pañcindriyāni rūpīni rūpakāyo. </span></div><p><div class=verse-container id=pe8:140.4><span>Cha vedanākāyā vedanākāyo. </span></div><p><div class=verse-container id=pe8:140.5><span>Cha saññākāyā saññākāyo. </span></div><p><div class=verse-container id=pe8:140.6><span>Cha cetanākāyā cetanākāyo. </span></div><p><div class=verse-container id=pe8:140.7><span>Cha viññāṇakāyā viññāṇakāyo. </span></div><p><div class=verse-container id=pe8:140.8><span>Sabbepi ete dhammā dhammakāyotiyeva saṅkhaṁ gacchanti. </span></div><p><div class=verse-container id=pe8:140.9><span>Ayaṁ adhiṭṭhāno. </span></div><p><div class=verse-container id=pe8:141.1><span>Parikkhāroti samāpattikosallañca vīthikosallañca hetu. </span></div><p><div class=verse-container id=pe8:141.2><span>Yañca gocarakosallaṁ yañca kallaṁ taṁ kosallaṁ paccayo. </span></div><p><div class=verse-container id=pe8:141.3><span>Vodānakosallaṁ hetu, kallaṁ paccayo. </span></div><p><div class=verse-container id=pe8:141.4><span>Sukhaṁ hetu, abyāpajjaṁ paccayo. </span></div><p><div class=verse-container id=pe8:141.5><span>Ayaṁ parikkhāro. </span></div><p><div class=verse-container id=pe8:142.1><span>Tattha katamo samāropanoti? </span></div><p><div class=verse-container id=pe8:142.2><span>Yathā pathavī sucimpi nikkhīpante asucimpi nikkhitte tādiseyeva evaṁ kāyo manāpikehipi phassehi amanāpikehipi phassehi tādisoyeva paṭighasamphassena vā sukhāya vedanāya tādisaṁ yo cittaṁ. </span></div><p><div class=verse-container id=pe8:142.3><span>Idaṁ suttaṁ vibhattaṁ saopammaṁ ugghaṭitaññussa puggalassa vibhāgena. </span></div><p><div class=verse-container id=pe8:142.4><span>Tattha samāropanāya avakāso natthi. </span></div><p><div class=verse-container id=pe8:143.1><span>Tattha katamaṁ suttaṁ saṅkilesabhāgiyaṁ? </span></div><p><div class=verse-container id=pe8:143.2><span>Yato ca kusalehi dhammehi na virodhati, na vaḍḍhati, imaṁ ādīnavaṁ bhagavā deseti, tasmā channaṁ vivareyya, vivaṭaṁ nātivassati, tato ādīnavato vivareyyāti taṁ tīhi dhammehi nābhidhaṁsitāti asubhasaññāya rāgena nābhidhaṁsiyati. </span></div><p><div class=verse-container id=pe8:143.3><span>Mettāya dosena nābhidhaṁsiyati. </span></div><p><div class=verse-container id=pe8:143.4><span>Vipassanāya mohena nābhidhaṁsiyati. </span></div><p><div class=verse-container id=pe8:143.5><span>Evañcassa yo yo dhammo paṭipakkho tamhi tamhi dhamme paripūrissati. </span></div><p><div class=verse-container id=pe8:143.6><span>Yo tassa dhammassa akusalo dhammo paṭipakkho, tena nādhivāsiyati. </span></div><p><div class=verse-container id=pe8:144.1><span>Aparo pariyāyo. </span></div><p><div class=verse-container id=pe8:144.2><span>Ye ime dhammā attanā na sakkoti vuṭṭhānaṁ, te ete dhammā desitā. </span></div><p><div class=verse-container id=pe8:144.3><span>Channamativassatīti tehi vitakkaṁ yena ca sakkā puna desitaṁ cittaṁ vibhāvetuṁ pariyodāpetuṁ vivekaninnassa vivekapoṇassa vivekapabbhārassa vuddhiṁ virūḷhiṁ vepullataṁ āpajjati kusalesu dhammesu, seyyathāpi nāma uppalaṁ vā kumudaṁ vā padumaṁ vā udake sukkapakkhe cando yāvaratti yāvadivaso āgacchati, tassa vuddhiyeva pāṭikaṅkhitabbā, na parihāni, evaṁvidhaṁ taṁ cittaṁ nābhidhaṁsiyati. </span></div><p><div class=verse-container id=pe8:144.4><span>Aparopettha yo akūṭo asaṭho amāyāvī uju puriso yathābhūtaṁ attānaṁ āvikaroti. </span></div><p><div class=verse-container id=pe8:144.5><span>Tattha yo chādeti tassa akusalā dhammā cittaṁ anudhāvanti. </span></div><p><div class=verse-container id=pe8:144.6><span>Channamativassatīti yo pana hoti asaṭho akūṭo amāyāvī uju puriso yathābhūtaṁ attānaṁ āvikaroti. </span></div><p><div class=verse-container id=pe8:144.7><span>Tassa cittaṁ akusalehi dhammehi na viddhaṁsiyati, ayaṁ suttattho. </span></div><p><div class=verse-container id=pe8:145.1><span>Tattha katamā desanā? </span></div><p><div class=verse-container id=pe8:145.2><span>Idha desitā dasa akusalakammapathā adhivassanatāya dasa kusalakammapathā anadhivassanatāya akusalehi na visujjhati. </span></div><p><div class=verse-container id=pe8:145.3><span>Yathā vuttaṁ bhagavatā “cittasaṅkilesā, bhikkhave, sattā saṅkilissantī”ti. </span></div><p><div class=verse-container id=pe8:146.1><span>Tattha katamo vicayo? </span></div><p><div class=verse-container id=pe8:146.2><span>Yassevaṁ cittaṁ adhivāsiyati, tassa bujjhitassa yaṁ bhaveyya kūṭeyya, taṁ ānantariyenapi satthari vā guṇānukampanatāya, ayaṁ vicayo. </span></div><p><div class=verse-container id=pe8:147.1><span>Tattha katamā yuttīti? </span></div><p><div class=verse-container id=pe8:147.2><span>Evaṁ anadhivasiyantaṁ cittaṁ vuṭṭhāti. </span></div><p><div class=verse-container id=pe8:147.3><span>Vuṭṭhitaṁ patiṭṭhahati kusalesu dhammesūti atthi esā yutti. </span></div><p><div class=verse-container id=pe8:148.1><span>Padaṭṭhānanti channamativassatīti channaṁ asaṁvarānaṁ padaṭṭhānaṁ, vivaṭaṁ nātivassatīti achannaṁ saṁvaraṇānaṁ. </span></div><p><div class=verse-container id=pe8:148.2><span>Tasmā channaṁ vivareyya vivaṭaṁ nātivassatīti desanāya padaṭṭhānaṁ. </span></div><p><div class=verse-container id=pe8:149.1><span>Lakkhaṇoti channamativassatīti ye keci vicittena channena ekalakkhaṇā dhammā sabbe te aviddhaṁsiyanti. </span></div><p><div class=verse-container id=pe8:149.2><span>Tasmā channaṁ vivareyya. </span></div><p><div class=verse-container id=pe8:149.3><span>Vivaṭaṁ nātivassatīti ye keci tena acchannena ekalakkhaṇā dhammā sabbe te nātivassantīti lakkhaṇo hāro. </span></div><p><div class=verse-container id=pe8:150.1><span>Tattha katamo catubyūho hāro? </span></div><p><div class=verse-container id=pe8:150.2><span>Imamhi sutte bhagavato ko adhippāyo? </span></div><p><div class=verse-container id=pe8:150.3><span>Yesaṁ kesañci cittaṁ akusalā dhammā adhipaṭidesitā te yathādhammaṁ paṭikarissantīti ayaṁ tattha bhagavato adhippāyo. </span></div><p><div class=verse-container id=pe8:150.4><span>Ayaṁ catubyūho hāro. </span></div><p><div class=verse-container id=pe8:151.1><span>Āvaṭṭoti yaṁ channaṁ taṁ duvidhaṁ kampamānaṁ samucchitabbo. </span></div><p><div class=verse-container id=pe8:151.2><span>Ānantariyasamādhīnaṁ. </span></div><p><div class=verse-container id=pe8:151.3><span>Tattha passaddhiyañca māno āsave vaḍḍheti, assaddhiyena ca pamādaṁ gacchati, pamādena onamati, unnaḷabhāvaṁ gacchati. </span></div><p><div class=verse-container id=pe8:151.4><span>Vuttañcetaṁ bhagavatā “unnaḷānaṁ pamattānaṁ tesaṁ vaḍḍhanti āsavā”ti cattāri tāni upādānāni, yāni cattāri upādānāni, te pañcupādānakkhandhā bhavanti. </span></div><p><div class=verse-container id=pe8:151.5><span>Imāni saccāni dukkhañca samudayo ca. </span></div><p><div class=verse-container id=pe8:151.6><span>Tasmā channaṁ vivareyyāti yena hetunā, te āsavā vaḍḍhanti. </span></div><p><div class=verse-container id=pe8:151.7><span>Tesaṁ pahīnattā āsavā pahīyante. </span></div><p><div class=verse-container id=pe8:151.8><span>Tattha appamādena assaddhiyaṁ pahīyati uddhaccakukkuccappahānena oḷārikatā tassa dve dhammā na samatho ca bhāvanā ca pāripūriṁ gacchanti. </span></div><p><div class=verse-container id=pe8:151.9><span>Yo tesaṁ āsavānaṁ khayo, ayaṁ nirodho. </span></div><p><div class=verse-container id=pe8:151.10><span>Imāni cattāri saccāni, ayaṁ āvaṭṭo. </span></div><p><div class=verse-container id=pe8:152.1><span>Tattha katamo vibhatti hāro? </span></div><p><div class=verse-container id=pe8:152.2><span>Channamativassatīti na ekaṁso. </span></div><p><div class=verse-container id=pe8:152.3><span>Kiṅkāraṇaṁ? </span></div><p><div class=verse-container id=pe8:152.4><span>Yassa assā nivattanā yathāpi sekkhānaṁ. </span></div><p><div class=verse-container id=pe8:152.5><span>Yathāvuttaṁ bhagavatā—</span></div><p><div class=verse-container id=pe8:153.1><span>“Kiñcāpi sekkho pakareyya pāpaṁ, </span></div><p><div class=verse-container id=pe8:153.2><span>Kāyena vācāya uda cetasā vā; </span></div><p><div class=verse-container id=pe8:153.3><span>Abhabbo hi tassa pariguhanāya, </span></div><p><div class=verse-container id=pe8:153.4><span>Abhabbatā diṭṭhapadassa hotī”ti. </span></div><p><div class=verse-container id=pe8:154.1><span>Kiñcāpi tesaṁ nivāraṇaṁ cittaṁ hoti. </span></div><p><div class=verse-container id=pe8:154.2><span>Api tu appaccayā samāye ca te niddisitabbā, ayaṁ vibhattihāro. </span></div><p><div class=verse-container id=pe8:155.1><span>Tattha katamo parivattano hāro. </span></div><p><div class=verse-container id=pe8:155.2><span>Channamativassatīti yassa ye dhammā sabbaṁ anavivaṭaṁ ativassiyati, vivaṭaṁ nātivassati, avaguṇantaṁ nātivassati. </span></div><p><div class=verse-container id=pe8:155.3><span>Ayaṁ parivattano hāro. </span></div><p><div class=verse-container id=pe8:156.1><span>Tattha katamo vevacano hāro. </span></div><p><div class=verse-container id=pe8:156.2><span>Channanti āvutaṁ nivutaṁ pihitaṁ paṭikujjitaṁ sañchannaṁ parodhaṁ, vivaṭaṁ nātivassatīti yassa te dhammā pabbajjitā vinodaṁ nādhivassitā vantikatāti, ayaṁ vevacano hāro. </span></div><p><div class=verse-container id=pe8:157.1><span>Tattha katamo paññatti hāro. </span></div><p><div class=verse-container id=pe8:157.2><span>Channamativassatīti kilesabhāgiyapaññattaṁ vivaṭaṁ nātivassatīti sadhammakiccaṁ yaṁ paṭipadā paññattiyā paññattaṁ, tasmā hi channaṁ vivareyyāti anusāsanapaññattiyā paññattaṁ, vivaṭaṁ nātivassatīti niddhānapaññattiyā paññattaṁ, ayaṁ paññatti hāro. </span></div><p><div class=verse-container id=pe8:158.1><span>Tattha katamo otaraṇo hāro? </span></div><p><div class=verse-container id=pe8:158.2><span>Channamativassatīti tayo kilesā rāgo doso moho, te khandhesu saṅkhārakkhandho …pe… </span></div><p><div class=verse-container id=pe8:158.3><span>te purā yathā niddiṭṭhaṁ khandhadhātuāyatanesu, ayaṁ otaraṇo hāro. </span></div><p><div class=verse-container id=pe8:159.1><span>Tattha katamo sodhano hāro? </span></div><p><div class=verse-container id=pe8:159.2><span>Yenārambhena idaṁ suttaṁ bhāsati so ārambho niyutto. </span></div><p><div class=verse-container id=pe8:160.1><span>Adhiṭṭhānoti channamativassatīti ekattatāya paññattaṁ. </span></div><p><div class=verse-container id=pe8:160.2><span>Kiṅkāraṇaṁ? </span></div><p><div class=verse-container id=pe8:160.3><span>Idaṁ hi ativassatīti imassa ca ativassati evañca ativassatīti ayaṁ vemattatāya yā suṇasādhāraṇehi lakkhaṇehi paññāpiyati, sā ekattapaññatti. </span></div><p><div class=verse-container id=pe8:161.1><span>Tattha katamo parikkhāro? </span></div><p><div class=verse-container id=pe8:161.2><span>Yañca taṁ ativassiyanti, tassa dve hetū dve paccayā akusalapasuteva vācakattābhirati ca. </span></div><p><div class=verse-container id=pe8:161.3><span>Ime dve ayonisomanasikāro ca kusalā dhammā vopasaggā ca, ime dve paccayā. </span></div><p><div class=verse-container id=pe8:162.1><span>Tattha katamo samāropano? </span></div><p><div class=verse-container id=pe8:162.2><span>Channamativassatīti vemati passatīti channaṁ yaṁ pariggahituṁ yaṁ adesituṁ appassutaṁ yaṁ kathaṅkathā vibhūtena akusalamūlena yaṁ taṇhāya ca te vaḍḍhati dosāti sannitvā te appasakkhayena saṅkhārā. </span></div><p><div class=verse-container id=pe8:162.3><span>Saṅkhārapaccayā viññāṇaṁ yāva jarāmaraṇaṁ, ayaṁ samāropano. </span></div><p><div class=verse-container id=pe8:162.4><span>Yaṁ puna tathā desanā, tasseva akusalā dhammā vuddhiṁ virūḷhiṁ vepullatamāpajjati tassa saṅkhārā nirodhā, ayaṁ samāropano. </span></div><p><div class=verse-container id=pe8:163.1><span>Cattāro puggalā tamo tamaparāyanoti …pe… </span></div><p><div class=verse-container id=pe8:163.2><span>tattha katamo vuccate tamo nāma? </span></div><p><div class=verse-container id=pe8:163.3><span>Yo tamo andhakāro, yathā vuttaṁ bhagavatā “yathā andhakāre tasmiṁ bhayānake sakampidhātupuriso na passati, evameva aññāṇato tamopanandhakāro pāpakasakammasavipākaṁ na saddho hoti”. </span></div><p><div class=verse-container id=pe8:163.4><span>Iti evaṁ lakkhaṇatā aññāṇaṁ tamo avijjā moho, yena sattā yathābhūtaṁ nappajānanti, iti vuccati tamoti. </span></div><p><div class=verse-container id=pe8:163.5><span>So tiṇṇaṁ cakkhūnaṁ tamo maṁsacakkhuno dibbacakkhuno paññācakkhuno, imesaṁ cakkhūnaṁ idha tamo niddisiyati aññāṇanti. </span></div><p><div class=verse-container id=pe8:163.6><span>Tattha katamaṁ aññāṇaṁ adassanaṁ? </span></div><p><div class=verse-container id=pe8:163.7><span>Atha nissaye yaṁ pubbante aññāṇaṁ aparante aññāṇaṁ pubbantāparante aññāṇaṁ hetumhi aññāṇaṁ paccayamhi aññāṇaṁ tassa aññāṇino samādhibhūtassa eso nissando. </span></div><p><div class=verse-container id=pe8:163.8><span>Yaṁ na jānāti idaṁ sevitabbaṁ idaṁ na manasikātabbanti. </span></div><p><div class=verse-container id=pe8:163.9><span>So tena tamena niddisiyati tamopi yathā vuccati. </span></div><p><div class=verse-container id=pe8:163.10><span>Mūḷhoti evaṁ cetanā. </span></div><p><div class=verse-container id=pe8:163.11><span>Tena tamena so puggalo vuccati. </span></div><p><div class=verse-container id=pe8:163.12><span>Tamoti so tena tamena asamūhatena asamucchinnena tapparamo bhavati tapparāyano, ayaṁ vuccati puggalo tamo tamaparāyanoti. </span></div><p><div class=verse-container id=pe8:163.13><span>Parāyanoyeva dhammo manasikātabbo so tamo dahati aññacittaṁ upaṭṭhapeti. </span></div><p><div class=verse-container id=pe8:163.14><span>Te cassa dhammā nijjhānakkhamanti. </span></div><p><div class=verse-container id=pe8:163.15><span>So sutamayāya paññāya samanupassati. </span></div><p><div class=verse-container id=pe8:164.1><span>Tattha katamo tamo jotiparāyano? </span></div><p><div class=verse-container id=pe8:164.2><span>So tena paññāvasena iriyati evaṁ tasseva iriyantassa parāyano bhavati. </span></div><p><div class=verse-container id=pe8:164.3><span>Ayaṁ vuccate puggalo tamo jotiparāyano. </span></div><p><div class=verse-container id=pe8:165.1><span>Tattha katamo puggalo joti jotiparāyano? </span></div><p><div class=verse-container id=pe8:165.2><span>Tattha vuccati joti nāma yaṁ tassa ce tamassa paṭipakkhena ye ca dhamme antamaso ñāṇāloko, so suṇadhammo puggalo tamo jotiparāyano, tattha vuccate, yoyaṁ puggalo tamo jotiparāyano, so yadi tathārūpaṁ kalyāṇamittaṁ paṭilabhati, yo naṁ akusalato ca nivāreti bhāvitakusalatāva bhāvī niyojetīti. </span></div><p><div class=verse-container id=pe8:165.3><span>Evañca saddhammaṁ deseti. </span></div><p><div class=verse-container id=pe8:165.4><span>Ime dhammā kusalā, ime dhammā akusalā. </span></div><p><div class=verse-container id=pe8:165.5><span>Ime dhammā sāvajjā, ime dhammā anavajjā. </span></div><p><div class=verse-container id=pe8:165.6><span>Ime dhammā sevitabbā, ime dhammā na sevitabbā. </span></div><p><div class=verse-container id=pe8:165.7><span>Ime dhammā bhajitabbā, ime dhammā na bhajitabbā. </span></div><p><div class=verse-container id=pe8:165.8><span>Ime dhammā upasampajja vihātabbā, ime dhammā na upasampajja vihātabbā. </span></div><p><div class=verse-container id=pe8:165.9><span>Ime dhammā manasikātabbā, ime dhammā na manasikātabbāti. </span></div><p><div class=verse-container id=pe8:165.10><span>Paccate saññāya yathā saññāyati satindriyāni, so evaṁ pajānāti. </span></div><p><div class=verse-container id=pe8:165.11><span>Ime dhammā kusalā, ime dhammā akusalā. </span></div><p><div class=verse-container id=pe8:165.12><span>Ime dhammā sāvajjā, ime dhammā anavajjā. </span></div><p><div class=verse-container id=pe8:165.13><span>Ime dhammā sevitabbā, ime dhammā na sevitabbā. </span></div><p><div class=verse-container id=pe8:165.14><span>Ime dhammā bhāvetabbā, ime dhammā na bhāvetabbā. </span></div><p><div class=verse-container id=pe8:165.15><span>Ime dhammā upasampajja vihātabbā, ime dhammā na upasampajja vihātabbā. </span></div><p><div class=verse-container id=pe8:165.16><span>Ime dhammā manasikātabbā, ime dhammā na manasikātabbāti. </span></div><p><div class=verse-container id=pe8:165.17><span>So te dhamme susuyyati, sotaṁ odahati, aññaṁ cittaṁ upaṭṭhapeti, te cassa dhammā nijjhānakkhamanti, so sutamayāya paññāya samannāgato so tena paccayavasena iriyati evaṁ tasseva iriyanti tapparamo bhavati tapparāyano. </span></div><p><div class=verse-container id=pe8:165.18><span>Ayaṁ vuccate puggalo tamo tamaparāyano. </span></div><p><div class=verse-container id=pe8:166.1><span>Tattha katamo puggalo joti tamaparāyano? </span></div><p><div class=verse-container id=pe8:166.2><span>Joti nāma yā tasseva tamassa paṭipakkhena ye dhammā antamaso ñāṇāloko, so puna dhammo. </span></div><p><div class=verse-container id=pe8:166.3><span>Katamā uccate? </span></div><p><div class=verse-container id=pe8:166.4><span>Paññāyato paṇḍitoti vuccate, so evaṁ pajānāti. </span></div><p><div class=verse-container id=pe8:166.5><span>Ime dhammā kusalā, ime dhammā akusalā. </span></div><p><div class=verse-container id=pe8:166.6><span>Ime dhammā sāvajjā, ime dhammā anavajjā. </span></div><p><div class=verse-container id=pe8:166.7><span>Ime dhammā sevitabbā, ime dhammā na sevitabbā. </span></div><p><div class=verse-container id=pe8:166.8><span>Ime dhammā bhāvitabbā, ime dhammā na bhāvitabbā. </span></div><p><div class=verse-container id=pe8:166.9><span>Ime dhammā upasampajja vihātabbā, ime dhammā na upasampajja vihātabbā. </span></div><p><div class=verse-container id=pe8:166.10><span>Ime dhammā manasikātabbā, ime dhammā na manasikātabbā. </span></div><p><div class=verse-container id=pe8:166.11><span>Idha pana pāpamittasaṁsevano pāpamittavasānugo akusale dhamme abhivaḍḍheti, kusale dhamme pajahati. </span></div><p><div class=verse-container id=pe8:166.12><span>So tena pamādena paccayasaññā amanasikatvā assatiasampajaññaṁ āsevati. </span></div><p><div class=verse-container id=pe8:166.13><span>Tayā yo paṭipakkho tamo, so pavaḍḍheti. </span></div><p><div class=verse-container id=pe8:166.14><span>So tamābhibhūto parāyano tamaparamo ceva bhavati. </span></div><p><div class=verse-container id=pe8:166.15><span>Ayaṁ vuccati puggalo joti tamaparāyano. </span></div><p><div class=verse-container id=pe8:167.1><span>Tattha katamo puggalo joti jotiparāyano? </span></div><p><div class=verse-container id=pe8:167.2><span>Tattha vuccate soyaṁ puggalo kalyāṇamittassa sannissito bhavati sakkā saṁyogī kusalaṁ gavesī, so kalyāṇamitte upasaṅkamitvā paripucchati, paripañhayati—</span></div><p><div class=verse-container id=pe8:167.3><span>kiṁ kusalaṁ, kiṁ akusalaṁ? </span></div><p><div class=verse-container id=pe8:167.4><span>Kiṁ sāvajjaṁ, kiṁ anavajjaṁ? </span></div><p><div class=verse-container id=pe8:167.5><span>Kiṁ sevitabbaṁ, kiṁ na sevitabbaṁ? </span></div><p><div class=verse-container id=pe8:167.6><span>Kiṁ bhāvitabbaṁ, kiṁ na bhāvitabbaṁ? </span></div><p><div class=verse-container id=pe8:167.7><span>Kiṁ upasampajja vihātabbaṁ, kiṁ na upasampajja vihātabbaṁ? </span></div><p><div class=verse-container id=pe8:167.8><span>Kiṁ manasikātabbaṁ, kiṁ na manasikātabbaṁ? </span></div><p><div class=verse-container id=pe8:167.9><span>Kathaṁ saṅkileso hoti, kathaṁ vodānaṁ hoti? </span></div><p><div class=verse-container id=pe8:167.10><span>Kathaṁ pavatti hoti, kathaṁ nivatti hoti? </span></div><p><div class=verse-container id=pe8:167.11><span>Kathaṁ bandho hoti, kathaṁ mokkho hoti? </span></div><p><div class=verse-container id=pe8:167.12><span>Kathaṁ sakkāyasamudayo hoti, kathaṁ sakkāyanirodho hoti? </span></div><p><div class=verse-container id=pe8:167.13><span>So ettha desitaṁ yathā upaṭṭhitaṁ tathā sampaṭipajjanto so evaṁ pajānāti. </span></div><p><div class=verse-container id=pe8:167.14><span>Ime dhammā kusalā, ime dhammā akusalā. </span></div><p><div class=verse-container id=pe8:167.15><span>Evaṁ …pe… </span></div><p><div class=verse-container id=pe8:167.16><span>yāva kathaṁ sakkāyasamudayo hoti, kathaṁ sakkāyanirodho hotīti vitthārena kātabbaṁ. </span></div><p><div class=verse-container id=pe8:167.17><span>So te dhamme adhipāṭikaṅkhāti evaṁ lakkhaṇaṁ ñāṇaṁ vijjā ālokaṁ vaḍḍheti. </span></div><p><div class=verse-container id=pe8:167.18><span>So puggalo tapparamo bhavati tapparāyano, ayaṁ vuccate puggalo joti jotiparāyano. </span></div><p><div class=verse-container id=pe8:168.1><span>Tattha katamo puggalo tamo tamaparāyano? </span></div><p><div class=verse-container id=pe8:168.2><span>Yo akusalaṁ dhammaṁ dīpeti. </span></div><p><div class=verse-container id=pe8:168.3><span>Taṁ bhāvanāya hīnāsu gatīsu upapattiṁ dasseti, tapparamo bhavati tapparāyano. </span></div><p><div class=verse-container id=pe8:168.4><span>Ayaṁ vuccate puggalo tamo tamaparāyano. </span></div><p><div class=verse-container id=pe8:169.1><span>Tattha yo puggalo tamo jotiparāyano? </span></div><p><div class=verse-container id=pe8:169.2><span>So tamena akusalassa kammassa vipākaṁ dasseti. </span></div><p><div class=verse-container id=pe8:169.3><span>Tameti yaṁ cakkhu kalyāṇamittassa yena akusale dhamme pajahati, kusale dhamme abhivaḍḍhati. </span></div><p><div class=verse-container id=pe8:170.1><span>Tattha yo ca paṇītāsu gatīsu upapattiṁ dasseti, tapparamo tena vuccate tamo jotiparāyano. </span></div><p><div class=verse-container id=pe8:171.1><span>Tattha yo puggalo joti tamaparāyano? </span></div><p><div class=verse-container id=pe8:171.2><span>Kusalassa kammavipākaṁ dasseti. </span></div><p><div class=verse-container id=pe8:171.3><span>Yaṁ cakkhu pāpamittasaṁsaggena pāpamittupasevena pāpamittavasānugo akusalaṁ dhammaṁ abhivaḍḍhati, taṁ bhāvanāya hīnāsu gatīsu upapattiṁ dasseti. </span></div><p><div class=verse-container id=pe8:171.4><span>Tapparamo tena vuccate joti tamaparāyano. </span></div><p><div class=verse-container id=pe8:172.1><span>Tattha yo puggalo joti jotiparāyano so jotitā pabhātā yāva paṇītāsu gatīsu upapattiṁ dasseti. </span></div><p><div class=verse-container id=pe8:172.2><span>Tapparamo tenāha joti jotiparāyano. </span></div><p><div class=verse-container id=pe8:173.1><span>Jotitamaparāyanena dasa akusalānaṁ kammānaṁ udayaṁ dasseti. </span></div><p><div class=verse-container id=pe8:173.2><span>Tamena puggalena akusalānaṁ kammānaṁ vipākaṁ dasseti. </span></div><p><div class=verse-container id=pe8:173.3><span>Na akusalānaṁ dhammānaṁ vipākaṁ dasseti. </span></div><p><div class=verse-container id=pe8:173.4><span>Tamena aṭṭha micchattāni dasseti. </span></div><p><div class=verse-container id=pe8:173.5><span>Jotinā aṭṭha sammattāni dasseti. </span></div><p><div class=verse-container id=pe8:173.6><span>Jotinā tamaparāyanena dasa akusalakammapathe dasseti. </span></div><p><div class=verse-container id=pe8:173.7><span>Jotinā paṇītattaṁ dasseti. </span></div><p><div class=verse-container id=pe8:173.8><span>Tamena jotiparāyanena atapanīyaṁ dhammaṁ dasseti. </span></div><p><div class=verse-container id=pe8:173.9><span>Jotinā tamaparāyanena tapanīyaṁ dhammaṁ dasseti. </span></div><p><div class=verse-container id=pe8:173.10><span>Ayaṁ suttattho. </span></div><p><div class=verse-container id=pe8:174.1><span>Tattha katamo desanā hāro? </span></div><p><div class=verse-container id=pe8:174.2><span>Imamhi sutte kiṁ desitaṁ? </span></div><p><div class=verse-container id=pe8:174.3><span>Tattha vuccate imamhi sutte kusalākusalā dhammā desitā. </span></div><p><div class=verse-container id=pe8:174.4><span>Kusalākusalānañca dhammānaṁ vipāko desito. </span></div><p><div class=verse-container id=pe8:174.5><span>Hīnappaṇītānañca sattānaṁ gati nānākāraṇaṁ desitaṁ. </span></div><p><div class=verse-container id=pe8:174.6><span>Ayaṁ desanā hāro. </span></div><p><div class=verse-container id=pe8:175.1><span>Tattha katamo vicayo hāro? </span></div><p><div class=verse-container id=pe8:175.2><span>Akusalassa kammassa yo vipākaṁ paccanubhoti. </span></div><p><div class=verse-container id=pe8:175.3><span>Tattha ṭhito akusale dhamme uppādiyati vicayantaṁ yujjati. </span></div><p><div class=verse-container id=pe8:175.4><span>Kusalassa kammassa yo vipākaṁ paccanubhoti. </span></div><p><div class=verse-container id=pe8:175.5><span>Tattha ṭhito kusale dhamme uppādiyati vicayantaṁ yujjati. </span></div><p><div class=verse-container id=pe8:175.6><span>Ayaṁ vicayo yutti ca. </span></div><p><div class=verse-container id=pe8:176.1><span>Tattha katamo padaṭṭhāno hāro? </span></div><p><div class=verse-container id=pe8:176.2><span>Yo puggalo joti, so paccavekkhaṇāya padaṭṭhānaṁ. </span></div><p><div class=verse-container id=pe8:176.3><span>Yo puggalo tamo, so tamādinnaṁ vānupassanāya padaṭṭhānanti dasseti. </span></div><p><div class=verse-container id=pe8:176.4><span>Tamena jotiparāyanena appamādassa padaṭṭhānaṁ dasseti, tamo avijjāya ca diṭṭhiyā ca padaṭṭhānaṁ dasseti. </span></div><p><div class=verse-container id=pe8:176.5><span>Jotinā tamaparāyanena pamādassa ca diṭṭhiyā ca padaṭṭhānaṁ dasseti. </span></div><p><div class=verse-container id=pe8:176.6><span>Ayaṁ padaṭṭhāno. </span></div><p><div class=verse-container id=pe8:177.1><span>Tattha katamo lakkhaṇo hāro? </span></div><p><div class=verse-container id=pe8:177.2><span>Tamena tamaparāyanena tamoti avijjāya niddiṭṭhāya sabbakilesadhammā niddiṭṭhā honti. </span></div><p><div class=verse-container id=pe8:177.3><span>Tamena jotiparāyanena jotivijjāya niddiṭṭhāya sabbe bodhipakkhiyadhammā niddiṭṭhā honti. </span></div><p><div class=verse-container id=pe8:177.4><span>Jotitamaparāyanena pamādo niddiṭṭho hoti. </span></div><p><div class=verse-container id=pe8:177.5><span>Tamena jotiparāyanena appamādo niddiṭṭho hoti. </span></div><p><div class=verse-container id=pe8:177.6><span>Ayaṁ lakkhaṇo hāro. </span></div><p><div class=verse-container id=pe8:178.1><span>Tattha katamo catubyūho hāro? </span></div><p><div class=verse-container id=pe8:178.2><span>Imamhi sutte bhagavato ko adhippāyo? </span></div><p><div class=verse-container id=pe8:178.3><span>Ye sattā nīcakulino, na te imaṁ sutvā kusale dhamme samādāya vattissanti. </span></div><p><div class=verse-container id=pe8:178.4><span>Ye sattā uccakulino, te imaṁ dhammadesanaṁ sutvā bhiyyoso mattāya kusale dhamme samādāya vattissantīti. </span></div><p><div class=verse-container id=pe8:178.5><span>Ayaṁ catubyūho hāro. </span></div><p><div class=verse-container id=pe8:178.6><span>Bhūmiyaṁ upadeso. </span></div><p><div class=verse-container id=pe8:179.1><span>Tattha katamo āvaṭṭo hāro? </span></div><p><div class=verse-container id=pe8:179.2><span>Yā avijjāto pabhūti taṇhā, ayaṁ samudayo. </span></div><p><div class=verse-container id=pe8:179.3><span>Yo tamo tamaparāyano, idaṁ dukkhaṁ. </span></div><p><div class=verse-container id=pe8:179.4><span>Imāni dve saccāni dukkhañca samudayo ca joti yena suttena dhammena paññāpiyati, so dhammo paññindriyassa padaṭṭhānaṁ. </span></div><p><div class=verse-container id=pe8:179.5><span>Tena amohena tīṇi kusalamūlāni pāripūriṁ gacchanti saggassa padaṭṭhānaṁ. </span></div><p><div class=verse-container id=pe8:180.1><span>Tattha katamā vibhatti? </span></div><p><div class=verse-container id=pe8:180.2><span>Tamo tamaparāyanoti na ekaṁsena. </span></div><p><div class=verse-container id=pe8:180.3><span>Kiṅkāraṇaṁ? </span></div><p><div class=verse-container id=pe8:180.4><span>Atthi tamo ca bhavo aparāpariyavedanīyena ca kusalena jotinā puggalena sahopattibhāve. </span></div><p><div class=verse-container id=pe8:180.5><span>Atthi joti ca bhavo aparāpariyavedanīyena ca akusalena tamena puggalena sahopattibhāve parivattanā tamesu paṭipakkhoti jotinā tamaparāyano. </span></div><p><div class=verse-container id=pe8:181.1><span>Tattha katamo vevacano? </span></div><p><div class=verse-container id=pe8:181.2><span>Yo tamo, so evaṁ attabyāpādāya paṭipanno, so assaddhāya bālo akusalo abyatto anādīnavadassī. </span></div><p><div class=verse-container id=pe8:181.3><span>Yo joti, so attahitāya paṭipanno paṇḍito kusalo byatto ādīnavadassī. </span></div><p><div class=verse-container id=pe8:181.4><span>Ayaṁ vevacano. </span></div><p><div class=verse-container id=pe8:182.1><span>Tattha katamā paññatti? </span></div><p><div class=verse-container id=pe8:182.2><span>So puggalo vipākapaññattiyā paññāpiyati, akusale pariyādinnatā paññāpiyati. </span></div><p><div class=verse-container id=pe8:182.3><span>Jotikusaladhammupapattipaññattiyā paññāpiyati kusaladhammavipākapaññattiyā cāti. </span></div><p><div class=verse-container id=pe8:183.1><span>Otaraṇoti ye avijjāpaccayā saṅkhārā yañca jarāmaraṇaṁ yā ca avijjā, taṁ padaṭṭhānaṁ, niddesena vijjuppādo avijjānirodho yo yāva jarāmaraṇanirodho, ime dve dhammā saṅkhārakkhandhapariyāpannā. </span></div><p><div class=verse-container id=pe8:183.2><span>Dhammadhātu dhammāyatanañca padaṭṭhānaṁ niddesena dhātūsu. </span></div><p><div class=verse-container id=pe8:184.1><span>Tattha katamo sodhano? </span></div><p><div class=verse-container id=pe8:184.2><span>Imassa suttassa desitassa ārambho. </span></div><p><div class=verse-container id=pe8:185.1><span>Adhiṭṭhānoti tamoti bhagavā bravīti, na ekaṁ puggalaṁ deseti. </span></div><p><div class=verse-container id=pe8:185.2><span>Yāvatā sattānaṁ gati, tattha ye duccaritadhammena upapannā, te bahulādhivacanena tamo niddisati. </span></div><p><div class=verse-container id=pe8:185.3><span>Yā joti sabbasattesu kusaladhammopapatti sabbaṁ taṁ jotīti abhilapati ayamekatā paccayo yonisomanasikārapaññatti catunnaṁ mahābhūtānaṁ puggalānaṁ. </span></div><p><div class=verse-container id=pe8:186.1><span>Tattha katamo parikkhāro? </span></div><p><div class=verse-container id=pe8:186.2><span>Akusalassa pāpamittatā paccayo, ayoniso manasikāro hetu. </span></div><p><div class=verse-container id=pe8:186.3><span>Kusalassa kalyāṇamittatā paccayo, yoniso manasikāro hetu. </span></div><p><div class=verse-container id=pe8:187.1><span>Tattha katamā samāropanāti? </span></div><p><div class=verse-container id=pe8:187.2><span>Idhekacco nīce kule paccājāto hotīti nīce kule paccājāto rūpesu saddesu gandhesu rasesu phassesu, so upapanno sabbamhi mānussake upabhogaparibhoge. </span></div><p><div class=verse-container id=pe8:187.3><span>Joti paṇītesu kusalesu upapanno sabbamhi mānussake upabhogaparibhoge upapannoti. </span></div><p><div class=verse-container id=pe8:188.1><span>Tattha katamaṁ saṅkilesabhāgiyaṁ nibbedhabhāgiyaṁ ca suttaṁ? </span></div><p><div class=verse-container id=pe8:188.2><span>Na taṁ daḷhaṁ bandhanamāhu dhīrāti gāthā. </span></div><p><div class=verse-container id=pe8:188.3><span>Kena kāraṇena taṁ bandhanaṁ daḷhaṁ? </span></div><p><div class=verse-container id=pe8:188.4><span>Catūhi kāraṇehi issariyena sakkā mocetuṁ dhanena vā aññena vā yācanāya vā parāyanena vā. </span></div><p><div class=verse-container id=pe8:188.5><span>Yesu ca ayaṁ rāgo maṇikuṇḍalesu puttesu dāresu ca yā apekkhā, idamassa cetasikabandhanaṁ. </span></div><p><div class=verse-container id=pe8:188.6><span>Taṁ na sakkā issariyena vā dhanena vā aññena vā yācanāya vā parāyanena vā mocetuṁ. </span></div><p><div class=verse-container id=pe8:188.7><span>Na ca tattha koci atthi pāṭibhogo. </span></div><p><div class=verse-container id=pe8:188.8><span>Iminā bandhanato mocayitthāti devo vā manusso vā tadidaṁ bandhanaṁ rāgānusayena ca chasu bāhiresu ca āyatanesu bandhati. </span></div><p><div class=verse-container id=pe8:188.9><span>Rūpesu rūpataṇhā bandhati, yāva dhammesu dhammataṇhā. </span></div><p><div class=verse-container id=pe8:188.10><span>Yo idha loke bandho paralokasmiṁ bandho nīyati. </span></div><p><div class=verse-container id=pe8:188.11><span>So bandho jāyati, bandho mīyati. </span></div><p><div class=verse-container id=pe8:188.12><span>Bandho asmā lokā paraṁ lokaṁ gacchati. </span></div><p><div class=verse-container id=pe8:188.13><span>Na sakkā mocetuṁ aññatra ariyamaggena imañca bandhanaṁ. </span></div><p><div class=verse-container id=pe8:188.14><span>Maraṇabhāvañca upapattibhāvañca bhayato viditvā chandarāgaṁ pajahati. </span></div><p><div class=verse-container id=pe8:188.15><span>So imaṁ chandarāgaṁ pajahitvā atikkamati. </span></div><p><div class=verse-container id=pe8:188.16><span>Ayañca loko ito paraṁ dutiyo. </span></div><p><div class=verse-container id=pe8:189.1><span>Tattha yaṁ bandhanāsaṅkhārānaṁ pahānaṁ idaṁ vuccati ubhayesu ṭhānesu vīriyaṁ, gandhaparivāto sumuni nopalimpati. </span></div><p><div class=verse-container id=pe8:189.2><span>Tatheva pariggahesu puttesu dāresu ca avūḷho salloti tasseva taṇhāya pahānaṁ dasseti. </span></div><p><div class=verse-container id=pe8:189.3><span>Ayaṁ taṇhāmūlassa pahānā vare appamattoti kāmo pamādavattati pahānāya nekkhammābhirato appamādavihārī bhavati. </span></div><p><div class=verse-container id=pe8:189.4><span>Tassa āsayaṁ pahānāya neva imaṁ lokaṁ āsīsati na paralokaṁ. </span></div><p><div class=verse-container id=pe8:189.5><span>Na idhalokaṁ nissitaṁ, piyarūpaṁ sātarūpaṁ ākaṅkhati. </span></div><p><div class=verse-container id=pe8:189.6><span>Nāpi paralokaṁ nissitaṁ piyarūpaṁ sātarūpaṁ ākaṅkhati, tena vuccate “nāsīsate lokamimaṁ paraṁ lokañcā”ti. </span></div><p><div class=verse-container id=pe8:189.7><span>Yaṁ tassa pahānaṁ taṁ chedanaṁ aṭṭhakavaggiyesu muni niddiṭṭho. </span></div><p><div class=verse-container id=pe8:189.8><span>So idha virodho aṭṭhakavaggiyesu nāsīsanaṁ idha anāthā. </span></div><p><div class=verse-container id=pe8:189.9><span>Tathāyaṁ taṇhāya tassa pariggahassa vatthukāmassa ekagāthāya ete sabbe kāmā dassitā. </span></div><p><div class=verse-container id=pe8:189.10><span>Tena bhagavā deseti “etampi chetvāna paribbajanti anapekkhino sabbakāme pahāyā”ti. </span></div><p><div class=verse-container id=pe8:189.11><span>Imissā gāthāya dvidhā niddeso saṁsandananiddeso ca samayaniddeso ca, yathā ayaṁ gāthā saṅkilesabhāgiyañca nibbedhabhāgiyañca, evaṁ tāya gāthāya saṅkilesabhāgiyañca nibbedhabhāgiyañca visajjanā. </span></div><p><div class=verse-container id=pe8:189.12><span>Evaṁ gāthā sabbagāthāsu byākaraṇesu vā niddiṭṭhaṁ suttaṁ. </span></div><p><div class=verse-container id=pe8:190.1><span>Tattha katamā desanā? </span></div><p><div class=verse-container id=pe8:190.2><span>Imaṁ suttaṁ kenādhippāyena desitaṁ. </span></div><p><div class=verse-container id=pe8:190.3><span>Ye rāgacaritā sattā, te kāme pajahissantīti ayaṁ tattha bhagavato adhippāyo. </span></div><p><div class=verse-container id=pe8:191.1><span>Tattha katamo vicayo? </span></div><p><div class=verse-container id=pe8:191.2><span>Yassa dasavatthukā kilesā uttiṇṇā vantā viditā. </span></div><p><div class=verse-container id=pe8:191.3><span>Katame dasavidhāti, kilesakāmā ca orambhāgiyauddhambhāgiyā ca saṁyojanā dasavatthukāni āyatanāni, ayaṁ vicayo. </span></div><p><div class=verse-container id=pe8:192.1><span>Tattha katamā yutti? </span></div><p><div class=verse-container id=pe8:192.2><span>Ye sārattā te gāḷhabandhanena bandhanti atthi esā yutti. </span></div><p><div class=verse-container id=pe8:193.1><span>Tattha katamo padaṭṭhāno? </span></div><p><div class=verse-container id=pe8:193.2><span>Sāratto maṇikuṇḍalesu mamaṅkārassa padaṭṭhānaṁ. </span></div><p><div class=verse-container id=pe8:193.3><span>Apekkhāti atītavatthussa sarāgassa padaṭṭhānaṁ. </span></div><p><div class=verse-container id=pe8:193.4><span>Etampi chetvāti bhāvanāya padaṭṭhānaṁ. </span></div><p><div class=verse-container id=pe8:194.1><span>Tattha katamo lakkhaṇo? </span></div><p><div class=verse-container id=pe8:194.2><span>Sārattacitto maṇikuṇḍalesu yo ahaṅkāre visatto mamaṅkāre visatto, yo puttadāre sāratto. </span></div><p><div class=verse-container id=pe8:194.3><span>Khettavatthusmiṁ sāratto. </span></div><p><div class=verse-container id=pe8:194.4><span>Ayaṁ lakkhaṇo hāro. </span></div><p><div class=verse-container id=pe8:195.1><span>Tattha katamo catubyūho hāro? </span></div><p><div class=verse-container id=pe8:195.2><span>Idha sutte bhagavato ko adhippāyo. </span></div><p><div class=verse-container id=pe8:195.3><span>Ye nibbānena chandikā bhavissanti, te puttadāre taṇhaṁ pajahissanti. </span></div><p><div class=verse-container id=pe8:195.4><span>Ayaṁ tattha bhagavato adhippāyo. </span></div><p><div class=verse-container id=pe8:195.5><span>Imāni cattāri saccāni. </span></div><p><div class=verse-container id=pe8:196.1><span>Tattha katamo āvaṭṭo? </span></div><p><div class=verse-container id=pe8:196.2><span>Yā puttadāre taṇhā, ayaṁ samudayo. </span></div><p><div class=verse-container id=pe8:196.3><span>Ye upādinnakkhandhā, te ye ca bāhiresu rūpesu rūpapariggaho, idaṁ dukkhaṁ, yaṁ tattha chedanīyaṁ, ayaṁ nirodho. </span></div><p><div class=verse-container id=pe8:196.4><span>Yena bhijjati, ayaṁ maggo. </span></div><p><div class=verse-container id=pe8:197.1><span>Vibhattīti natthi vibhattiyā bhūmi. </span></div><p><div class=verse-container id=pe8:198.1><span>Parivattanoti paṭipakkho niddiṭṭho. </span></div><p><div class=verse-container id=pe8:199.1><span>Tattha katamo vevacano? </span></div><p><div class=verse-container id=pe8:199.2><span>Niddiṭṭho vevacano. </span></div><p><div class=verse-container id=pe8:200.1><span>Tattha katamo otaraṇo? </span></div><p><div class=verse-container id=pe8:200.2><span>Atthi taṇhā eko satto otiṇṇo tappaccayā viññāṇaṁ yāva jarāmaraṇaṁ. </span></div><p><div class=verse-container id=pe8:200.3><span>Yā tattha vedanā, ayaṁ avijjā vijjuppādā avijjānirodho yāva jarāmaraṇanirodho. </span></div><p><div class=verse-container id=pe8:201.1><span>Tattha katamo sodhano? </span></div><p><div class=verse-container id=pe8:201.2><span>Suddho gāthāya ārambho. </span></div><p><div class=verse-container id=pe8:202.1><span>Tattha katamo adhiṭṭhāno? </span></div><p><div class=verse-container id=pe8:202.2><span>Na taṁ daḷhaṁ bandhanamāhu dhīrāti ekattatāya paññattā, na vemattatāya. </span></div><p><div class=verse-container id=pe8:202.3><span>Cattāro rāgā kāmarāgo rūparāgo bhavarāgo diṭṭhirāgo cāti ekattatāya paññattā. </span></div><p><div class=verse-container id=pe8:203.1><span>Tattha katamo parikkhāro? </span></div><p><div class=verse-container id=pe8:203.2><span>Yesaṁ rāgo maṇikuṇḍalesu tassa subhasaññā hetu, anubyañjanaso ca nimittaggāhitā paccayo. </span></div><p><div class=verse-container id=pe8:203.3><span>Yāya te chinnāni tassa asubhasaññā hetu, nimittaggahaṇaanubyañjanaggahaṇavinodanaṁ paccayo. </span></div><p><div class=verse-container id=pe8:204.1><span>Tattha katamo samāropano? </span></div><p><div class=verse-container id=pe8:204.2><span>Sāratto maṇikuṇḍalesu sammūḷhavidho duṭṭhātipi etampi chetvāna paribbajantīti taṁ pariññātatthaṁ parivajjitatthaṁ pajahitā, ayaṁ samāropano. </span></div><p><div class=verse-container id=pe8:205.1><span>Yaṁ cetasikaṁ yaṁ pakappitaṁ vitthārena paccayo, yaṁ vā cetasikaṁ kāyikaṁ cetasikaṁ kammaṁ. </span></div><p><div class=verse-container id=pe8:205.2><span>Kiṅkāraṇā? </span></div><p><div class=verse-container id=pe8:205.3><span>Cetasikā hi cetanā manokammāti vuccate, sā cetanākammaṁ, yaṁ cetasikaṁ imaṁ kāyikañca vācasikañca imāni tīṇi kammāni niddiṭṭhāni. </span></div><p><div class=verse-container id=pe8:205.4><span>Kāyakammaṁ vacīkammañca tāni kusalāni piyaṁ kāyena ca vācāya ca ārabhati parāmasati, ayaṁ vuccati sīlabbataparāmāso. </span></div><p><div class=verse-container id=pe8:205.5><span>Saṅkappanā te tividhā saṅkhārā puññamayā apuññamayā āneñjamayā, tappaccayā viññāṇaṁ te ārammaṇametaṁ hoti viññāṇassa ṭhitiyā. </span></div><p><div class=verse-container id=pe8:205.6><span>Yā subhasaññā sukhasaññā attasaññā ca. </span></div><p><div class=verse-container id=pe8:205.7><span>Idaṁ cetasikaṁ. </span></div><p><div class=verse-container id=pe8:205.8><span>Yaṁ rūpūpagaṁ viññāṇaṁ tiṭṭhati rūpārammaṇaṁ rūpapatiṭṭhitaṁ nandūpasecanaṁ vuddhiṁ virūḷhiṁ vepullataṁ gacchati, ayaṁ saṅkappanā, iti yaṁ viññāṇaṭṭhitīsu ṭhitaṁ paṭhamābhinibbattiārammaṇavasena upādānaṁ, idaṁ vuccati cetasikanti. </span></div><p><div class=verse-container id=pe8:206.1><span>Tattha ṭhitassa arūpassa yā nikanti ajjhosānaṁ, idampi sakampitaṁ manāpikesu rūpesu piyarūpasātarūpesu ābhogo, idaṁ cetasikaṁ. </span></div><p><div class=verse-container id=pe8:206.2><span>Yaṁ ceteti sattesu manāpikesu abhijjhākāyagantho paṭighānusayesu byāpādakāyagantho sabbe cattāro ganthā, ayaṁ pañcasu kāmaguṇesu paṭhamābhinipāto cittassa yā cetanā yassa tattha assādānupassissa anekā pāpakā akusalā dhammā cittaṁ arūpavatiyo honti. </span></div><p><div class=verse-container id=pe8:206.3><span>Puggalo rāgānubandhibhūto tehi kilesakāmehi yathā kāmakaraṇīyo, ayaṁ vuccate kāmesu pakappanā. </span></div><p><div class=verse-container id=pe8:206.4><span>Evaṁ sabbe cattāro oghā. </span></div><p><div class=verse-container id=pe8:206.5><span>Yaṁ tehi kāmehi saṁyutto viharati bhāvito ajjhosanno, ayaṁ cetanā. </span></div><p><div class=verse-container id=pe8:206.6><span>Yassa tathāyaṁ avītarāgassa adhigatapemassa tassa vipariṇāmaññathābhāvā uppajjanti sokaparidevadukkhadomanassupāyāsā dukkhānuparivattitaṁ viññāṇaṁ hoti saritassa vayadhammasamuppādo cittaṁ pariyādiyati, idaṁ vuccati pakappitanti. </span></div><p><div class=verse-container id=pe8:207.1><span>Ekamekassa ceteti ca pakappeti ca viññāṇassa ṭhiti yā hoti, sā ca ṭhiti dvidhā ārammaṇaṭṭhiti ca āhāraṭṭhiti ca. </span></div><p><div class=verse-container id=pe8:207.2><span>Tattha yā ārammaṇaṭṭhiti, ayaṁ nāmarūpassa paccayo. </span></div><p><div class=verse-container id=pe8:207.3><span>Yā āhāraṭṭhiti yā punabbhavābhinibbattikā ṭhiti yā ca ponobhavikā ṭhiti, ayaṁ vuccati ārammaṇaṁ. </span></div><p><div class=verse-container id=pe8:207.4><span>Taṁ hoti viññāṇassa ṭhitiyā tassa viññāṇapaccayā nāmarūpaṁ yāva jarāmaraṇañca ceteti, atha ca puna patthayate yato na ponobhavikā anāgatavatthumhi, ayaṁ paṭipakkho niddiṭṭho. </span></div><p><div class=verse-container id=pe8:207.5><span>Na ceteti na patthayati atha ca dūsetīti duvidho niddeso. </span></div><p><div class=verse-container id=pe8:207.6><span>Assa pubbe hoti taṁ cetasikaṁ taṁ pakappitaṁ asamūhataṁ tappaccayā, ayaṁ viññāṇassa ṭhiti hoti. </span></div><p><div class=verse-container id=pe8:208.1><span>Atha vā tassa anusayā āvibhavanti tappaccayā tassa punabbhavo nibbattati. </span></div><p><div class=verse-container id=pe8:208.2><span>Atha vā naṁ saṅkiyate appetu āgāre vā, sukhumā vā santi vā na saṅkiyate kāme taṁ evaṁ niccesupi āgāresu jāto hoti. </span></div><p><div class=verse-container id=pe8:208.3><span>Taṁ nayati yaṁ no kappetuṁ evaṁ saṅkhārā cetitā pakappitā ca ārammaṇabhūtā honti, yā ca cetanā yā ca pakappanā yañca vatthu nibbattaṁ, ubhopi ete ārammaṇaṁ viññāṇassa tathā cetanāya ca saṅkappanāya ca patthanāya ca bhūtā sattā ceteti ca saṅkappeti ca. </span></div><p><div class=verse-container id=pe8:208.4><span>Yaṁ gavesanā na ca ceteti na ca saṅkappeti. </span></div><p><div class=verse-container id=pe8:208.5><span>Katame ca sattā bhūtā? </span></div><p><div class=verse-container id=pe8:208.6><span>Ye ca tanujātaaṇḍajāpi aṇḍakā anubhinnā saṁsedajā na ca sambhinnā ime bhūtā. </span></div><p><div class=verse-container id=pe8:208.7><span>Katame sambhavesino gabbhagatā aṇḍagatā saṁsaranto ime na ceteti na pattheti na ca saṅkappeti. </span></div><p><div class=verse-container id=pe8:208.8><span>Anusaye na ca punabbhavo nibbattīti? </span></div><p><div class=verse-container id=pe8:208.9><span>Ye bhūtā sattā ye sambhavesino, te thāvarā. </span></div><p><div class=verse-container id=pe8:208.10><span>Ye vā sato cetenti patthenti ca ye thāvarā. </span></div><p><div class=verse-container id=pe8:208.11><span>Te na ca cetenti, na ca patthenti, na ca saṅkappenti, anusayena ca saṁsaranti. </span></div><p><div class=verse-container id=pe8:209.1><span>Aparo pariyāyo. </span></div><p><div class=verse-container id=pe8:209.2><span>Ye ariyapuggalā sekkhā, tattha te na ca cetenti, na ca saṅkappenti, anusayena puna uppajjanti. </span></div><p><div class=verse-container id=pe8:210.1><span>Aparo pariyāyo. </span></div><p><div class=verse-container id=pe8:210.2><span>Sukhumā pāṇā bhūmigatā udakagatā cakkhuno āpāthaṁ nāgacchanti, te na ca cetenti, na ca saṅkappenti, anusayena ca saṁsaranti. </span></div><p><div class=verse-container id=pe8:211.1><span>Aparo pariyāyo. </span></div><p><div class=verse-container id=pe8:211.2><span>Bāhikā sabbe bhikkhū abhimānikā, te na ca cetenti, na ca patthayanti, anusayena ca saṁsaranti, na ca cetenti, na ca saṅkappenti, na ca anusenti. </span></div><p><div class=verse-container id=pe8:211.3><span>Ārammaṇampetaṁ na hoti viññāṇassa ṭhitiyā. </span></div><p><div class=verse-container id=pe8:212.1><span>Na ca cetetīti pariyuṭṭhānasamugghātaṁ dasseti. </span></div><p><div class=verse-container id=pe8:212.2><span>Na ca anusetīti anusayasamugghātaṁ dasseti. </span></div><p><div class=verse-container id=pe8:212.3><span>Na ca cetetīti oḷārikānaṁ kilesānaṁ pahānaṁ dasseti. </span></div><p><div class=verse-container id=pe8:212.4><span>Na ca anusetīti sukhumānaṁ kilesānaṁ pahānaṁ dasseti. </span></div><p><div class=verse-container id=pe8:212.5><span>Na ca cetetīti yena bhūmi ca na ca patthayantīti sakadāgāmī anāgāmī, na ca anusetīti arahaṁ, na ca cetetīti sīlakkhandhassa paṭipakkhena pahānaṁ dasseti, na ca patthayatīti samādhikkhandhassa paṭipakkhena pahānaṁ dasseti, na ca anusayatīti paññākkhandhassa paṭipakkhena pahānaṁ dasseti, na ca cetetīti apuññamayānaṁ saṅkhārānaṁ pahānaṁ dasseti, na ca patthayatīti puññamayānaṁ saṅkhārānaṁ pahānaṁ dasseti, na ca anusetīti āneñjamayānaṁ saṅkhārānaṁ pahānaṁ dasseti, na ca cetetīti anaññātaññassāmītindriyaṁ, na ca patthayatīti aññindriyaṁ, na ca anusayatīti aññātāvino indriyaṁ. </span></div><p><div class=verse-container id=pe8:212.6><span>Na ca cetetīti mudukā indriyabhāvanā, na ca patthayatīti majjhaindriyabhāvanā, na ca anusetīti adhimattā indriyabhāvanā. </span></div><p><div class=verse-container id=pe8:212.7><span>Ayaṁ suttattho. </span></div><p><div class=verse-container id=pe8:213.1><span>Tattha katamā desanā? </span></div><p><div class=verse-container id=pe8:213.2><span>Idha sutte cattāri saccāni desitāni. </span></div><p><div class=verse-container id=pe8:214.1><span>Yañca cetayitaṁ yañca pakappitaṁ atthi etaṁ ārammaṇaṁ cittaṁ patiṭṭhati vicinati yujjati. </span></div><p><div class=verse-container id=pe8:214.2><span>Na ca cetetīti na ca patthayatīti atthi evaṁ ārammaṇaṁ anusaye viññāṇamiti viciniyati yujjati na ca ceteti na ca patthayati. </span></div><p><div class=verse-container id=pe8:214.3><span>Anusayappahānā viññāṇaṭṭhitiṁ na gavesanti, viciyantaṁ yujjati. </span></div><p><div class=verse-container id=pe8:214.4><span>Ayaṁ yuttivicayo. </span></div><p><div class=verse-container id=pe8:215.1><span>Tattha katamo padaṭṭhāno? </span></div><p><div class=verse-container id=pe8:215.2><span>Cetanā pariyuṭṭhānaṁ cetanāpariyuṭṭhānassa padaṭṭhānaṁ. </span></div><p><div class=verse-container id=pe8:215.3><span>Saṅkappanaṁ upādānassa padaṭṭhānaṁ. </span></div><p><div class=verse-container id=pe8:215.4><span>Anusayo pariyuṭṭhānassa padaṭṭhānaṁ. </span></div><p><div class=verse-container id=pe8:215.5><span>Tesaṁ chandarāgavināsāya bhāvanā bhavarāgassa pahānaṁ. </span></div><p><div class=verse-container id=pe8:216.1><span>Tattha katamo lakkhaṇo? </span></div><p><div class=verse-container id=pe8:216.2><span>Yaṁ cetasikanti vedayitaṁ pakappitaṁ uggahitaṁ viññātaṁ tabbiññāṇaṁ ārammaṇampi paccayopi. </span></div><p><div class=verse-container id=pe8:217.1><span>Tattha katamo catubyūho? </span></div><p><div class=verse-container id=pe8:217.2><span>Idha sutte bhagavato ko adhippāyo? </span></div><p><div class=verse-container id=pe8:217.3><span>Ye punabbhavaṁ na icchanti, te na cetayissanti na ca patthayissantīti, ayaṁ adhippāyo. </span></div><p><div class=verse-container id=pe8:218.1><span>Āvaṭṭoti yā ca cetanā patthanā ca anusayo ca viññāṇaṭṭhitipahānā ca, imāni dve saccāni. </span></div><p><div class=verse-container id=pe8:219.1><span>Vibhattīti natthi vibhattiyā bhūmi. </span></div><p><div class=verse-container id=pe8:220.1><span>Parivattanā pana paṭipakkhaṁ suttaṁ. </span></div><p><div class=verse-container id=pe8:221.1><span>Tattha katamo vevacano? </span></div><p><div class=verse-container id=pe8:221.2><span>Cetanā rūpasañcetanā yāva dhammasañcetanā. </span></div><p><div class=verse-container id=pe8:221.3><span>Yo anusayo, te satta anusayā. </span></div><p><div class=verse-container id=pe8:222.1><span>Paññattīti cetanāpariyuṭṭhānaṁ paññattiyā paññattā. </span></div><p><div class=verse-container id=pe8:222.2><span>Saṅkappanaṁ upādānapaññattiyā paññattaṁ. </span></div><p><div class=verse-container id=pe8:222.3><span>Anusayo hetupaññattiyā paññatto. </span></div><p><div class=verse-container id=pe8:222.4><span>Viññāṇaṭṭhiti upapattihetupaññattiyā paññattā. </span></div><p><div class=verse-container id=pe8:222.5><span>Cetanā saṅkappanā anusayo samucchedo chandarāgavinayapaññattiyā paññatto. </span></div><p><div class=verse-container id=pe8:222.6><span>Paṭhame keci dvīhi parivattakehi paṭiccasamuppādo idappaccayatāya majjhapaññatti. </span></div><p><div class=verse-container id=pe8:223.1><span>Otaraṇoti dvīhi parivattakehi dukkhañca samudayo ca majjhimakehi maggo ca nirodho ca. </span></div><p><div class=verse-container id=pe8:224.1><span>Sodhanoti sutte suttassa ārambho. </span></div><p><div class=verse-container id=pe8:225.1><span>Adhiṭṭhānoti yañcetayitaṁ sabbaṁ adhiṭṭhānena ekattāya paññattaṁ. </span></div><p><div class=verse-container id=pe8:225.2><span>Saṅkappitanti upādānekattāya paññattaṁ. </span></div><p><div class=verse-container id=pe8:225.3><span>Viññāṇaṁ ekattāya paññattaṁ. </span></div><p><div class=verse-container id=pe8:226.1><span>Parikkhāroti subhañca ārammaṇaṁ ayoniso manasikāro cetanā hetupaccayatāya paccayo. </span></div><p><div class=verse-container id=pe8:226.2><span>Viññāṇassa patiṭṭhāno dhammo ārammaṇapaccayatāya paccayo. </span></div><p><div class=verse-container id=pe8:226.3><span>Tassa manasikāro hetupaccayatāya paccayo. </span></div><p><div class=verse-container id=pe8:227.1><span>Tattha katamo samāropano? </span></div><p><div class=verse-container id=pe8:227.2><span>Idaṁ suttaṁ saññitaṁ tattha ceteti visajjanā iti niddisitabbā. </span></div><p><div class=verse-container id=pe8:227.3><span>Tassa diṭṭhiyā viññāṇapaccayā nāmarūpaṁ yāva jarāmaraṇaṁ, ayaṁ samāropano. </span></div><p><div class=verse-container id=pe8:228.1><span>Ārammaṇametaṁ na hoti viññāṇassa ṭhitiyā, viññāṇanirodhā nāmarūpanirodho, nāmarūpanirodhā yāva jarāmaraṇanirodho. </span></div><p><div class=verse-container id=pe8:229.1><span>Tattha katamaṁ saṅkilesabhāgiyañca nibbedhabhāgiyañca asekkhabhāgiyañca suttaṁ? </span></div><p><div class=verse-container id=pe8:229.2><span>Ayaṁ loko santāpajāto yāva ye hi keci samaṇā vā brāhmaṇā vā bhavena bhavassa vippamokkhamāhaṁsu. </span></div><p><div class=verse-container id=pe8:229.3><span>Saṅkilesabhāgiyaṁ upadhiṁ hi paṭicca dukkhamidaṁ sambhoti, yā tā pana taṇhā pahīyanti, bhavaṁ nābhinandatīti nibbedhassa nibbutassa bhikkhuno anupādāya punabbhavo na hoti. </span></div><p><div class=verse-container id=pe8:229.4><span>Upaccagā sabbabhavāni tādīti asekkhabhāgiyaṁ. </span></div><p><div class=verse-container id=pe8:230.1><span>Tattha santāpajātoti rāgajo santāpo dosajo mohajoti. </span></div><p><div class=verse-container id=pe8:230.2><span>Tesaṁ sattānaṁ ṭhānaṁ dasseti. </span></div><p><div class=verse-container id=pe8:230.3><span>Loko santāpajātoti phasso tividho sukhavedanīyo dukkhavedanīyo adukkhamasukhavedanīyo. </span></div><p><div class=verse-container id=pe8:230.4><span>Tattha sukhavedanīyo phasso rāgasantāpo, dukkhavedanīyo dosasantāpo, adukkhamasukhavedanīyo mohasantāpo. </span></div><p><div class=verse-container id=pe8:230.5><span>Yathā ca bhagavā āha paṭhamakassa valāhakassa gomagge yehi gahapatiputta rāgajehi dosajehi mohajehi santāpehi dukkhaṁ supati, te mama santāpā na santi. </span></div><p><div class=verse-container id=pe8:231.1><span>Rogaṁ vadati attatoti tehi santāpehi santāpito tividhaṁ vipallāsaṁ paṭilabhati saññāvipallāsaṁ cittavipallāsaṁ diṭṭhivipallāsaṁ. </span></div><p><div class=verse-container id=pe8:231.2><span>Tattha asubhe subhanti saññāvipallāso. </span></div><p><div class=verse-container id=pe8:231.3><span>Dukkhe sukhanti cittavipallāso. </span></div><p><div class=verse-container id=pe8:231.4><span>Anicce niccanti anattani attāti diṭṭhivipallāso. </span></div><p><div class=verse-container id=pe8:232.1><span>Yathā cittassa vipallāso saññādiṭṭhite tividhā vitakkā—</span></div><p><div class=verse-container id=pe8:232.2><span>cittavitakko vipallāso saññāvitakko vipallāso diṭṭhivitakko vipallāsopi. </span></div><p><div class=verse-container id=pe8:232.3><span>Tattha avijjā vipallāso gocarā gatipateyyabhūmi, yathā hi taṁ sañjānāti yathā vijānāti yathā sañjānāti ca vijānāti ca. </span></div><p><div class=verse-container id=pe8:232.4><span>Yathā khanti ceteti ime cattāro vipallāsā sattā yehi catubbidhaṁ attabhāvavatthuṁ rogabhūtaṁ gaṇḍabhūtaṁ “attā”ti vadanti. </span></div><p><div class=verse-container id=pe8:232.5><span>Rogaṁ vadati attatoti ayaṁ āvaṭṭo. </span></div><p><div class=verse-container id=pe8:232.6><span>Yena yena hi maññati tato taṁ hoti aññathāti subhanti maññati na tathā hoti. </span></div><p><div class=verse-container id=pe8:232.7><span>Evaṁ sukhanti niccaṁ attāti so aññathā bhavameva santaṁ anāgataṁ bhavaṁ patthayati, tena vuccati “bhavarāgo”ti. </span></div><p><div class=verse-container id=pe8:232.8><span>Bhavamevābhinandati, yaṁ abhinandati, taṁ dukkhanti pañcakkhandhe niddisiyati. </span></div><p><div class=verse-container id=pe8:232.9><span>Yañca tappaccayā sokaparidevadukkhaṁ tassa hi bhāvessati. </span></div><p><div class=verse-container id=pe8:232.10><span>Ettāvatā saṅkileso hoti. </span></div><p><div class=verse-container id=pe8:232.11><span>Pahānatthaṁ kho pana brahmacariyaṁ vussati. </span></div><p><div class=verse-container id=pe8:232.12><span>Tiṇṇaṁ santāpānaṁ chandarāgavinayo hoti. </span></div><p><div class=verse-container id=pe8:233.1><span>Upadhiṁ hi paṭicca dukkhamidaṁ bhavatīti ye bhavamevābhinandanti yassa bhāvessati, taṁ dukkhaṁ tassa dukkhassa pahānamāha. </span></div><p><div class=verse-container id=pe8:233.2><span>Sabbaso upādānañca yaṁ natthi dukkhassa sambhavoti cattāro vipallāsā yathā niddiṭṭhaupādānamāha. </span></div><p><div class=verse-container id=pe8:233.3><span>Tassa paṭhamo vipallāso kāmupādānaṁ, dutiyaṁ diṭṭhupādānaṁ, tatiyaṁ sīlabbatupādānaṁ, catutthaṁ attavādupādānaṁ, tesaṁ yo khayo natthi dukkhassa sambhavo upadhi nidānaṁ dukkhanirodhamāha. </span></div><p><div class=verse-container id=pe8:233.4><span>Evametaṁ yathābhūtaṁ sammappaññāya passato vibhavataṇhā na hoti. </span></div><p><div class=verse-container id=pe8:233.5><span>Vibhavaṁ nābhinandatīti dassanabhūmiṁ manteti sabbaso taṇhakkhayaṁ nibbānanti dve vimuttiyo katheti rāgavirāgañca avijjāvirāgañca. </span></div><p><div class=verse-container id=pe8:233.6><span>Tassa bhikkhunoti anupādisesanibbānadhātuṁ manteti. </span></div><p><div class=verse-container id=pe8:233.7><span>Ayaṁ suttassa atthaniddeso. </span></div><p><div class=verse-container id=pe8:234.1><span>Tattha katamo vicayo? </span></div><p><div class=verse-container id=pe8:234.2><span>Yassa yattha pariḷāheti tassa pariḍayhantassa so yathābhūtaṁ natthi nibbindati ca, ayaṁ vicayo ca yutti ca. </span></div><p><div class=verse-container id=pe8:235.1><span>Padaṭṭhāno rāgajo pariḷāho sukhindriyassa domanassindriyassa ca padaṭṭhānaṁ. </span></div><p><div class=verse-container id=pe8:235.2><span>Dosajo pariḷāho sukhindriyassa domanassindriyassa ca padaṭṭhānaṁ. </span></div><p><div class=verse-container id=pe8:235.3><span>Mohajo pariḷāho upekkhindriyassa domanassindriyassa ca padaṭṭhānaṁ. </span></div><p><div class=verse-container id=pe8:236.1><span>Tattha katamo lakkhaṇo hāro? </span></div><p><div class=verse-container id=pe8:236.2><span>Phassapareto vedanāpareto saññāparetopi saṅkhāraparetopi yena yena maññati yadi subhanimittena yadi sukhanimittena yadi niccanimittena yadi attanimittena asubhe subhanti maññati, evaṁ sabbaṁ rāgaje pariḷāhe vutte cattāro pariḷāhā vuttā bhavanti. </span></div><p><div class=verse-container id=pe8:236.3><span>Rāgajo dosajo mohajo diṭṭhijo ca rāgaṁ vadāmīti attato vadati. </span></div><p><div class=verse-container id=pe8:236.4><span>Sabbāni pannarasa padāni aniccaṁ dukkhanti. </span></div><p><div class=verse-container id=pe8:237.1><span>Tattha katamo catubyūho? </span></div><p><div class=verse-container id=pe8:237.2><span>Idha sutte bhagavato ko adhippāyo? </span></div><p><div class=verse-container id=pe8:237.3><span>Ye pariḷāhena na acchanti te bhavaṁ nābhinandanti. </span></div><p><div class=verse-container id=pe8:237.4><span>Ye bhavaṁ nābhinandanti, te parinibbāyissanti. </span></div><p><div class=verse-container id=pe8:237.5><span>Ayaṁ adhippāyo. </span></div><p><div class=verse-container id=pe8:238.1><span>Tattha katamo āvaṭṭo? </span></div><p><div class=verse-container id=pe8:238.2><span>Saṅkilesabhāgiyena dukkhañca samudayañca niddisati. </span></div><p><div class=verse-container id=pe8:238.3><span>Nibbedhabhāgiyena maggañca nirodhañca. </span></div><p><div class=verse-container id=pe8:239.1><span>Tattha katamā vibhatti? </span></div><p><div class=verse-container id=pe8:239.2><span>Santāpajāto rogajāto rogaṁ vadati attato taṁ na ekaṁsena hoti amanasikārā santāpajāto kho na ca rogaṁ attato vadati. </span></div><p><div class=verse-container id=pe8:240.1><span>Tattha katamo parivattano? </span></div><p><div class=verse-container id=pe8:240.2><span>Pakkhapaṭipakkhanidassanatthaṁ bhūmi parivattanāya. </span></div><p><div class=verse-container id=pe8:241.1><span>Tattha katamo vevacano hāro? </span></div><p><div class=verse-container id=pe8:241.2><span>Rogañca attato vadati sallaṁ attato vadati. </span></div><p><div class=verse-container id=pe8:241.3><span>Pannarasa padāni sabbāni vattabbāni. </span></div><p><div class=verse-container id=pe8:242.1><span>Tattha katamā paññatti? </span></div><p><div class=verse-container id=pe8:242.2><span>Santāpajātoti domanassapadaṭṭhānaṁ. </span></div><p><div class=verse-container id=pe8:242.3><span>Sabbe vacanapaññattiyā paññapeti. </span></div><p><div class=verse-container id=pe8:242.4><span>Rogaṁ vadati attato vipallāso saṅkilesapaññattiyā paññapeti. </span></div><p><div class=verse-container id=pe8:242.5><span>Yaṁ nābhinandati, taṁ dukkhanti vipallāsanikkhepapaññattiyā paññattā. </span></div><p><div class=verse-container id=pe8:242.6><span>Te akatasattā lokā majjhena vemattatāya paññattā. </span></div><p><div class=verse-container id=pe8:243.1><span>Tattha katamo otaraṇo? </span></div><p><div class=verse-container id=pe8:243.2><span>Santāpajātoti tīṇi akusalamūlāni, te saṅkhārā saṅkhārakkhandhapariyāpannā, dhātūsu dhammadhātu, āyatanesu dhammāyatanaṁ. </span></div><p><div class=verse-container id=pe8:243.3><span>Indriyesu itthindriyaṁ purisindriyañca padaṭṭhānaṁ. </span></div><p><div class=verse-container id=pe8:244.1><span>Tattha katamo sodhano? </span></div><p><div class=verse-container id=pe8:244.2><span>Suddho suttassa ārambho. </span></div><p><div class=verse-container id=pe8:245.1><span>Tattha katamo adhiṭṭhāno hāro? </span></div><p><div class=verse-container id=pe8:245.2><span>Pariḷāhoti ye sattā lokā ekattapaññattiyā paññattā, te akatasattā lokā majjhena vemattatāya paññattā. </span></div><p><div class=verse-container id=pe8:246.1><span>Tattha katamo parikkhāro? </span></div><p><div class=verse-container id=pe8:246.2><span>Santāpajātoti ayoniso manasikāro hetu, vipallāsañca paccayo. </span></div><p><div class=verse-container id=pe8:246.3><span>Tattha dvīhi dhammehi attā abhiniviṭṭhā cittañca cetasikañca dhamme ubhayāni tassa viparītena parāmasato. </span></div><p><div class=verse-container id=pe8:246.4><span>Aparo pariyāyo, cetasikehi dhammehi attasaññā anattasaññā samugghāteti. </span></div><p><div class=verse-container id=pe8:246.5><span>Aparo pariyāyo. </span></div><p><div class=verse-container id=pe8:246.6><span>Aniccasaññā cetasikesu dhammesu, na tu attasaññā. </span></div><p><div class=verse-container id=pe8:246.7><span>Idaṁ vuccati cittanti vā manoti vā viññāṇanti vā idaṁ dīgharattaṁ abbhuggataṁ etaṁ mama, esohamasmi, eso me attāti. </span></div><p><div class=verse-container id=pe8:246.8><span>Tattha cetasikā dhammānupassanā esāpi dhammasaññā. </span></div><p><div class=verse-container id=pe8:246.9><span>Tassa ko hetu, ko paccayo? </span></div><p><div class=verse-container id=pe8:246.10><span>Ahaṅkāro hetu, mamaṅkāro paccayo. </span></div><p><div class=verse-container id=pe8:247.1><span>Tattha katamo samāropano? </span></div><p><div class=verse-container id=pe8:247.2><span>Ayaṁ loko santāpajātoti akusalaṁ manteti viññāṇaṁ nāmarūpassa paccayo yāva jarāmaraṇanti, ayaṁ samāropano. </span></div><p><div class=verse-container id=pe8:248.1><span>Evametaṁ yathābhūtaṁ, sammappaññāya passati akusalamūlānaṁ pahānaṁ. </span></div><p><div class=verse-container id=pe8:248.2><span>Tattha avijjānirodho avijjānirodhā yāva jarāmaraṇanirodho, ayaṁ samāropano. </span></div><p><div class=verse-container id=pe8:249.1><span>Cattāro puggalā—</span></div><p><div class=verse-container id=pe8:249.2><span>anusotagāmī paṭisotagāmī ṭhitatto, tiṇṇo pāraṅgato thale tiṭṭhati brāhmaṇoti. </span></div><p><div class=verse-container id=pe8:250.1><span>Tattha yo anusotagāmī ayaṁ kāme sevati. </span></div><p><div class=verse-container id=pe8:250.2><span>Pāpañca kammaṁ karoti yāva kāme paṭisevati. </span></div><p><div class=verse-container id=pe8:250.3><span>Idaṁ lobho akusalamūlaṁ, soyeva taṇhā, so tehi kāmehi vuyhati anusotagāmīti vuccati. </span></div><p><div class=verse-container id=pe8:250.4><span>Yo puggalo tāhi gamito tappaccayā tassa hetu akusalakammaṁ karoti kāyena ca vācāya ca, ayaṁ vuccati pāpakammaṁ karotīti. </span></div><p><div class=verse-container id=pe8:250.5><span>Tassa tīṇi sotāni sakkāyadiṭṭhi vicikicchā sīlabbataparāmāso. </span></div><p><div class=verse-container id=pe8:250.6><span>Imehi tīhi sotehi tividhadhātuyaṁ uppajjati kāmadhātuyaṁ rūpadhātuyaṁ arūpadhātuyaṁ. </span></div><p><div class=verse-container id=pe8:250.7><span>Tena paṭipakkhena yo kāme na paṭisevati. </span></div><p><div class=verse-container id=pe8:250.8><span>Yo sīlavataṁ na parāmasati. </span></div><p><div class=verse-container id=pe8:250.9><span>Yo sakkāyadiṭṭhīnaṁ pahānāya kāmesu yathābhūtaṁ ādīnavaṁ passati. </span></div><p><div class=verse-container id=pe8:250.10><span>Yena ca te dhamme paṭisevati. </span></div><p><div class=verse-container id=pe8:250.11><span>Yañca tappaccayā tiṭṭhati brāhmaṇoti arahaṁ kira. </span></div><p><div class=verse-container id=pe8:250.12><span>Tattha arahaṁ tassa pāraṅgato hoti, pāraṅgatassa thale tiṭṭhati sopādisesā nibbānadhātu. </span></div><p><div class=verse-container id=pe8:250.13><span>Anusotagāminīti dassanappahātabbānaṁ saṁyojanānaṁ appahānamāha. </span></div><p><div class=verse-container id=pe8:250.14><span>Paṭisotagāminīti phale diṭṭhekaṭṭhānañca kilesānaṁ pahānamāha, ṭhitattena pañcannaṁ orambhāgiyānaṁ saṁyojanānaṁ pahānamāha. </span></div><p><div class=verse-container id=pe8:250.15><span>Tattha anusotagāminā maggarūpimāha. </span></div><p><div class=verse-container id=pe8:250.16><span>Paṭisotagāminā ṭhitattena ca maggamitimāha. </span></div><p><div class=verse-container id=pe8:250.17><span>Pāraṅgatena sāvakā asekkhā ca sammāsambuddhā ca vuttā. </span></div><p><div class=verse-container id=pe8:250.18><span>Anusotagāminā sakkāyasamudayagāminiṁ paṭipadamāha. </span></div><p><div class=verse-container id=pe8:250.19><span>Paṭisotagāminā ṭhitattena sakkāyanirodhagāminiṁ paṭipadamāha. </span></div><p><div class=verse-container id=pe8:250.20><span>Pāraṅgatena dasa asekkhā arahantā dhammā vuttā. </span></div><p><div class=verse-container id=pe8:250.21><span>Ayaṁ suttattho. </span></div><p><div class=verse-container id=pe8:251.1><span>Tattha katamā desanā? </span></div><p><div class=verse-container id=pe8:251.2><span>Imasmiṁ hi sutte cattāri ariyasaccāni desitāni. </span></div><p><div class=verse-container id=pe8:251.3><span>Tedhātukalokasamatikkamanañca. </span></div><p><div class=verse-container id=pe8:252.1><span>Tattha katamo vicayo hāro? </span></div><p><div class=verse-container id=pe8:252.2><span>Yo kāme paṭisevati pāpaṁ kareyyāti yo ca kāme na paṭisevati so pāpakammaṁ na kareyyāti yo ca imehi dvīhi bhūmīhi uttiṇṇo pāraṅgatoti yā vīmaṁsā ayaṁ vicayo. </span></div><p><div class=verse-container id=pe8:253.1><span>Yuttīti yujjati suttesu, nāyujjatīti yā vīmaṁsāya, ayaṁ yutti. </span></div><p><div class=verse-container id=pe8:254.1><span>Padaṭṭhānoti anusotagāminā sattannaṁ saṁyojanānaṁ padaṭṭhānaṁ. </span></div><p><div class=verse-container id=pe8:254.2><span>Akusalassa kiriyā akusalassa mūlānaṁ padaṭṭhānaṁ. </span></div><p><div class=verse-container id=pe8:254.3><span>Paṭisotagāminā yathābhūtadassanassa padaṭṭhānaṁ. </span></div><p><div class=verse-container id=pe8:254.4><span>Ṭhitattena asaṁhāriyāya padaṭṭhānaṁ. </span></div><p><div class=verse-container id=pe8:254.5><span>Pāraṅgatoti kadāci bhūmiyā padaṭṭhānaṁ. </span></div><p><div class=verse-container id=pe8:255.1><span>Tattha katamo lakkhaṇo hāro? </span></div><p><div class=verse-container id=pe8:255.2><span>Yo anusotaṁ gacchati taṇhāvasena. </span></div><p><div class=verse-container id=pe8:255.3><span>Sabbesampi kilesānaṁ vasena gacchati. </span></div><p><div class=verse-container id=pe8:255.4><span>Yo paṭisotaṁ vāyamati. </span></div><p><div class=verse-container id=pe8:255.5><span>Taṇhāya sabbesampi so kilesānaṁ vāyamati paṭisotaṁ. </span></div><p><div class=verse-container id=pe8:255.6><span>Yo attanā ṭhito kāyenapi so ṭhito vācācittenapi so ṭhito. </span></div><p><div class=verse-container id=pe8:255.7><span>Ayaṁ lakkhaṇo hāro. </span></div><p><div class=verse-container id=pe8:256.1><span>Tattha katamo catubyūho? </span></div><p><div class=verse-container id=pe8:256.2><span>Idha sutte bhagavato ko adhippāyo? </span></div><p><div class=verse-container id=pe8:256.3><span>Ye anusotagāminiyā paṭipadāya nābhiramissanti, te paṭisotaṁ vāyamissantīti yāva kadāci bhūmiyaṁ, ayaṁ adhippāyo. </span></div><p><div class=verse-container id=pe8:257.1><span>Āvaṭṭoti idha sutte cattāri suttāni desitāni. </span></div><p><div class=verse-container id=pe8:258.1><span>Tattha katamo vibhatti hāro? </span></div><p><div class=verse-container id=pe8:258.2><span>Yo kāme paṭisevati pāpañca kammaṁ karoti. </span></div><p><div class=verse-container id=pe8:258.3><span>So anusotagāmīti na ekaṁsena sotāpannopi kāme paṭisevati. </span></div><p><div class=verse-container id=pe8:258.4><span>Taṁ bhāgiyañca pāpakammaṁ karoti. </span></div><p><div class=verse-container id=pe8:258.5><span>Kiñcāpi sekkhopi kareyya pāpaṁ yathā sutte niddiṭṭho na ca so anusotagāmī, idaṁ vibhajjabyākaraṇīyaṁ. </span></div><p><div class=verse-container id=pe8:258.6><span>Na ca kāme paṭisevati na ca pāpakammaṁ karoti paṭisotagāmī na ca ekaṁsena sabbe bāhirako kāmesu vītarāgo na ca kāme paṭisevati, tena ca pāpakammaṁ karoti anusotagāmī paṭisotagāmī, ayaṁ vibhatti. </span></div><p><div class=verse-container id=pe8:259.1><span>Tattha katamo parivattano hāro? </span></div><p><div class=verse-container id=pe8:259.2><span>Niddiṭṭho paṭipakkho. </span></div><p><div class=verse-container id=pe8:260.1><span>Vevacanoti kāmesu vatthukāmāpi kilesakāmāpi rūpasaddagandharasaphassaputtadāradāsakammakaraporisañca pariggahā. </span></div><p><div class=verse-container id=pe8:261.1><span>Paññattīti sabbe puthujjanā ekattāya paññattā. </span></div><p><div class=verse-container id=pe8:261.2><span>Anusotagāmīti kilesasamudācārapaññattiyā paññattā. </span></div><p><div class=verse-container id=pe8:261.3><span>Ye pana sekkhā puggalā, te nibbānapaññattiyā paññattā. </span></div><p><div class=verse-container id=pe8:261.4><span>Ye pana anāgāmī, te asaṁhāriya paññattiyā paññattā, ayaṁ paññatti. </span></div><p><div class=verse-container id=pe8:262.1><span>Otaraṇoti yo anusotagāmī, so dukkhaṁ. </span></div><p><div class=verse-container id=pe8:262.2><span>Ye tassa dhammā, te dukkhassa samudayo. </span></div><p><div class=verse-container id=pe8:262.3><span>Yaṁ rūpaṁ, ayaṁ rūpakkhandho, evaṁ pañcapi khandhā paṭiccasamuppādo, te kilesā saṅkhārakkhandhapariyāpannā dhammāyatanaṁ dhammadhātu indriyesu ca paññattā. </span></div><p><div class=verse-container id=pe8:263.1><span>Sodhanoti yenārambhena idaṁ suttaṁ desitaṁ, so ārambho sabbo suddho. </span></div><p><div class=verse-container id=pe8:264.1><span>Adhiṭṭhānoti paṭisotagāminā sabbe sotāpannā ekattena vā niddiṭṭhā rāgānusayapaṭisotagāmino sekkhāva maggo ca sekkho ca puggalo ṭhitattoti. </span></div><p><div class=verse-container id=pe8:265.1><span>Vītarāgo ekattāya paññatto. </span></div><p><div class=verse-container id=pe8:265.2><span>Pāraṅgatoti sabbe arahanto sabbe paccekabuddhā sammāsambuddhā ca ekattāya paññattā. </span></div><p><div class=verse-container id=pe8:266.1><span>Parikkhāroti anusotagāmino pāpamittapaccayo kāmapariyuṭṭhānaṁ hetu. </span></div><p><div class=verse-container id=pe8:266.2><span>Paṭisotagāmino dve hetū dve paccayā ca yāva sammādiṭṭhiyā uppādāyadiṭṭhi, tassa paṭiladdhamaggo hetu ārambho paccayo kāyiko cetasikassa koṭṭhāso ca. </span></div><p><div class=verse-container id=pe8:267.1><span>Samāropanoti vibhatti idaṁ suttaṁ natthi samāropanāya bhūmi. </span></div><p><div class=verse-container id=pe8:268.1><span>Pañcānisaṁsā sotānugatānaṁ dhammānaṁ yāva diṭṭhiyā suppaṭividdhānaṁ suttaṁ vitthārena kātabbaṁ. </span></div><p><div class=verse-container id=pe8:268.2><span>Yuñjato ghaṭentassa vāyamato gilāno maraṇakāle devabhūto paccekabodhiṁ pāpuṇāti. </span></div><p><div class=verse-container id=pe8:268.3><span>Sotānugatāti saddhammassavanena kataṁ hoti. </span></div><p><div class=verse-container id=pe8:268.4><span>Na ca adhipaññādhammavipassanāya tassa cittaṁ tasitaṁ hoti, na ca anibbiddhattaṁ, idaṁ ca suttaṁ pañcannaṁ puggalānaṁ desitaṁ, saddhānusārino mudindriyassa tikkhindriyassa ca dhammānusārino tikkhindriyassa mudindriyassa ca. </span></div><p><div class=verse-container id=pe8:268.5><span>Yo pana mohacarito puggalo na sakkoti yuñjituṁ ghaṭituṁ vāyamituṁ yathābhūtaṁ yathāsamādhikā vimutti taṁ khaṇaṁ taṁ layaṁ taṁ muhuttaṁ phalaṁ dasseti. </span></div><p><div class=verse-container id=pe8:268.6><span>Sādhu parihāyati paro taṁ duyhati, no tu sukhaavipākinī bhavati. </span></div><p><div class=verse-container id=pe8:268.7><span>Tassa diṭṭheyeva ca dhamme upapajjaaparāpariyavedanīyaṁ. </span></div><p><div class=verse-container id=pe8:268.8><span>Tattha yo puggalo dhammānusārī tassa yadi sotānugatā dhammā honti so yuñjanto pāpuṇāti. </span></div><p><div class=verse-container id=pe8:268.9><span>Yo dhammānusārī mudindriyo, so gilāno pāpuṇāti. </span></div><p><div class=verse-container id=pe8:268.10><span>Yo saddhānusārī tikkhindriyo, so maraṇakālasamaye pāpuṇāti. </span></div><p><div class=verse-container id=pe8:268.11><span>Yo mudindriyo, so devabhūto pāpuṇāti. </span></div><p><div class=verse-container id=pe8:268.12><span>Yadā devabhūto na pāpuṇāti, na so teneva dhammarāgena tāya dhammanandiyā paccekabodhiṁ pāpuṇāti. </span></div><p><div class=verse-container id=pe8:268.13><span>Yo sotānugatesu yuñjati ghaṭeti vāyamati, so pubbāpannena visesaṁ sañjānāti, sañjānanto pāpuṇāti. </span></div><p><div class=verse-container id=pe8:268.14><span>Sace pana gilānassa manasikāro hoti, tattha yuñjanto pāpuṇāti. </span></div><p><div class=verse-container id=pe8:268.15><span>Sace panassa maraṇakāle saṁviggo hoti, tattha yuñjanto pāpuṇāti. </span></div><p><div class=verse-container id=pe8:268.16><span>Sace pana na katthaci saṁvego hoti, tassa devabhūtassa sukhino dhammabhūtā pādā evaṁ avilapati. </span></div><p><div class=verse-container id=pe8:268.17><span>So evaṁ jānāti “ayaṁ so dhammavinayo yattha mayaṁ pubbe manussabhūtā brahmacariyaṁ carimhā”ti. </span></div><p><div class=verse-container id=pe8:268.18><span>Atha devabhūto pāpuṇāti. </span></div><p><div class=verse-container id=pe8:268.19><span>Dibbesu vā pañcasu kāmaguṇesu ajjhosito hoti pamādavihārī, so tena kusalamūlena paccekabodhiṁ pāpuṇāti. </span></div><p><div class=verse-container id=pe8:269.1><span>Yā paratoghosena vacasā suparicitā, ayaṁ sutamayī paññā. </span></div><p><div class=verse-container id=pe8:269.2><span>Ye pana dhammā honti manasā anupekkhitā, ayaṁ cintāmayī paññā. </span></div><p><div class=verse-container id=pe8:269.3><span>Yaṁ diṭṭhiyā suppaṭividdhā, ayaṁ bhāvanāmayī paññā. </span></div><p><div class=verse-container id=pe8:269.4><span>Yaṁ sotānugatā vacasā paricitā honti, so ca diṭṭheyeva dhamme parinibbāyī, ayaṁ arahaṁ puggalo. </span></div><p><div class=verse-container id=pe8:269.5><span>Yo upapajjati devabhūto pāpuṇāti, tattha ca parinibbāyati, ayaṁ anāgāmī. </span></div><p><div class=verse-container id=pe8:269.6><span>Yo tena kusalamūlena paccekabodhiṁ pāpuṇāti, ayaṁ pubbayogasambhārasambhūto puggalo. </span></div><p><div class=verse-container id=pe8:270.1><span>Sotānugatā dhammāti paṭhamaṁ vimuttāyatanaṁ, vacasā paricitāti dutiyaṁ tatiyañca vimuttāyatanaṁ, manasā anupekkhitāti catutthaṁ vimuttāyatanaṁ diṭṭhiyā suppaṭividdhāti pañcamaṁ vimuttāyatanaṁ. </span></div><p><div class=verse-container id=pe8:271.1><span>Sotānugatāya vimuttiyā vacasā yā vācā suppaṭividdhā anupubbadhammassa sotena sutvā sīlakkhandhe paripūreti, manasā anupekkhitā samādhikkhandhaṁ paripūreti, diṭṭhiyā suppaṭividdhā paññākkhandhaṁ paripūreti. </span></div><p><div class=verse-container id=pe8:272.1><span>Sotānugatā dhammā bahussutā hontīti vitthārena kātabbaṁ. </span></div><p><div class=verse-container id=pe8:272.2><span>Idaṁ paṭhamaṁ saddhāpadānaṁ manasā anupekkhitāti paṭisallānabahulo viharati, vitthārena kātabbaṁ. </span></div><p><div class=verse-container id=pe8:272.3><span>Idaṁ dutiyaṁ saddhāpadānaṁ diṭṭhiyā suppaṭividdhāti anāsavā cetovimuttiyā nāparaṁ itthattāyāti pajānātīti. </span></div><p><div class=verse-container id=pe8:272.4><span>Idaṁ tatiyaṁ saddhāpadānaṁ. </span></div><p><div class=verse-container id=pe8:273.1><span>Sotānugatā dhammāti sekkhaṁ satthā dasseti. </span></div><p><div class=verse-container id=pe8:273.2><span>Manasā anupekkhitāti arahattaṁ satthā dasseti. </span></div><p><div class=verse-container id=pe8:273.3><span>Diṭṭhiyā suppaṭividdhāti tathāgataṁ arahantaṁ sammāsambuddhaṁ satthā dasseti. </span></div><p><div class=verse-container id=pe8:274.1><span>Sotānugatā dhammāti kāmānaṁ nissaraṇaṁ dasseti. </span></div><p><div class=verse-container id=pe8:274.2><span>Manasā anupekkhitāti rūpadhātuyā nissaraṇaṁ dasseti. </span></div><p><div class=verse-container id=pe8:274.3><span>Diṭṭhiyā suppaṭividdhāti tedhātukānaṁ nissaraṇaṁ dasseti. </span></div><p><div class=verse-container id=pe8:274.4><span>Ayaṁ suttattho. </span></div><p><div class=verse-container id=pe8:275.1><span>Tattha katamo desanāhāro? </span></div><p><div class=verse-container id=pe8:275.2><span>Imamhi sutte tayo esanā desitā sotānugatehi dhammehi vacasā paricitehi kāmesanāya samathamaggo. </span></div><p><div class=verse-container id=pe8:275.3><span>Diṭṭhiyā suppaṭividdhehi brahmacariyesanāya samathamaggo. </span></div><p><div class=verse-container id=pe8:276.1><span>Vicayoti yathā suttaṁ manasikaronto vicinanto sutamayipaññaṁ paṭilabhati. </span></div><p><div class=verse-container id=pe8:276.2><span>Yathā ca so manasikarotīti yathā sutadhammā tadā cintāmayipaññaṁ paṭilabhati. </span></div><p><div class=verse-container id=pe8:276.3><span>Yathā diṭṭheva dhamme manasikaroti tadā bhāvanāmayipaññaṁ paṭilabhati. </span></div><p><div class=verse-container id=pe8:276.4><span>Ayaṁ vicayo. </span></div><p><div class=verse-container id=pe8:277.1><span>Sutena sutamayipaññaṁ paṭilabhati. </span></div><p><div class=verse-container id=pe8:277.2><span>Cintāya cintāmayipaññaṁ bhāvanāya bhāvanāmayipaññaṁ paṭilabhati. </span></div><p><div class=verse-container id=pe8:277.3><span>Atthi esā yutti. </span></div><p><div class=verse-container id=pe8:278.1><span>Padaṭṭhānoti sotānugatā dhammāti dhammassavanassa padaṭṭhānaṁ. </span></div><p><div class=verse-container id=pe8:278.2><span>Vacasā paricitāti yuñjanāya padaṭṭhānaṁ. </span></div><p><div class=verse-container id=pe8:278.3><span>Manasā anupekkhitāti dhammānudhammāya vipassanāya padaṭṭhānaṁ. </span></div><p><div class=verse-container id=pe8:278.4><span>Diṭṭhiyā anupekkhitāti paññāyapi anupekkhitā diṭṭhiyāpi anupekkhitā. </span></div><p><div class=verse-container id=pe8:279.1><span>Catubyūhoti imamhi sutte bhagavato ko adhippāyo? </span></div><p><div class=verse-container id=pe8:279.2><span>Ye imāhi dvīhi paññāhi samannāgatā tehi …. </span></div><p><div class=verse-container id=pe8:280.1><span>Sa nibbutoti maggaphalaṁ anupādisesañca nibbānadhātuṁ manteti, dānena oḷārikānaṁ kilesānaṁ pahānaṁ manteti. </span></div><p><div class=verse-container id=pe8:280.2><span>Sīlena majjhimānaṁ, paññāya sukhumakilesānaṁ manteti, rāgadosamohakkhayā sa nibbutoti katā ca bhūmi. </span></div><p><div class=verse-container id=pe8:281.1><span>“Dadato puññaṁ pavaḍḍhati, </span></div><p><div class=verse-container id=pe8:281.2><span>Saṁyamato veraṁ na cīyati”. </span></div><p><div class=verse-container id=pe8:282.1><span>Kusalo ca jahāti pāpakanti maggo vutto. </span></div><p><div class=verse-container id=pe8:282.2><span>Rāgadosamohakkhayā sa nibbutoti maggaphalamāha. </span></div><p><div class=verse-container id=pe8:283.1><span>Dadato puññaṁ pavaḍḍhati, saṁyamatoti tīhi padehi lokikaṁ kusalamūlaṁ vuttaṁ. </span></div><p><div class=verse-container id=pe8:283.2><span>Rāgadosamohakkhayā sa nibbutoti lokuttaraṁ kusalamūlaṁ vuttaṁ. </span></div><p><div class=verse-container id=pe8:284.1><span>Dadato puññaṁ pavaḍḍhati, saṁyamato veraṁ na cīyatīti puthujjanabhūmiṁ manteti. </span></div><p><div class=verse-container id=pe8:284.2><span>Kusalo ca jahāti pāpakanti sekkhabhūmiṁ manteti. </span></div><p><div class=verse-container id=pe8:284.3><span>Rāgadosamohakkhayā sa nibbutoti asekkhabhūmi vuttā. </span></div><p><div class=verse-container id=pe8:285.1><span>Dadato puññaṁ pavaḍḍhati, saṁyamato veraṁ na cīyatīti magganiyā paṭipadā vuttā. </span></div><p><div class=verse-container id=pe8:285.2><span>Kusalo ca jahāti pāpakanti sekkhavimutti. </span></div><p><div class=verse-container id=pe8:285.3><span>Rāgadosamohakkhayā sa nibbutoti asekkhavimutti. </span></div><p><div class=verse-container id=pe8:286.1><span>Dadato puññaṁ pavaḍḍhati, saṁyamato veraṁ na cīyatīti dānakathaṁ sīlakathaṁ maggakathaṁ lokikānaṁ dhammānaṁ desanamāha. </span></div><p><div class=verse-container id=pe8:286.2><span>Kusalo ca jahāti pāpakanti loke ādīnavānupassanā. </span></div><p><div class=verse-container id=pe8:286.3><span>Rāgadosamohakkhayā sa nibbutoti sāmukkaṁsikāya dhammadesanāyapi paṭividdhā. </span></div><p><div class=verse-container id=pe8:287.1><span>Dadato puññaṁ pavaḍḍhatīti pāṇānaṁ abhayadānena pāṇātipātā veramaṇisattānaṁ abhayaṁ deti. </span></div><p><div class=verse-container id=pe8:287.2><span>Evaṁ sabbāni sikkhāpadāni kātabbāni. </span></div><p><div class=verse-container id=pe8:287.3><span>Saṁyamato veraṁ na cīyatīti sīle patiṭṭhāya cittaṁ saṁyameti, tassa saṁyamato pāripūriṁ gacchati. </span></div><p><div class=verse-container id=pe8:287.4><span>Rāgadosamohakkhayā sa nibbutoti dve vimuttiyo. </span></div><p><div class=verse-container id=pe8:287.5><span>Ayaṁ suttaniddeso. </span></div><p><div class=verse-container id=pe8:288.1><span>Tattha katamā desanā? </span></div><p><div class=verse-container id=pe8:288.2><span>Imamhi sutte kiṁ desitaṁ? </span></div><p><div class=verse-container id=pe8:288.3><span>Dve sugatiyo devā ca manussā ca, dibbā ca pañcakāmaguṇā, mānussakā ca. </span></div><p><div class=verse-container id=pe8:288.4><span>Dvīhi padehi niddeso. </span></div><p><div class=verse-container id=pe8:288.5><span>Dadato puññaṁ pavaḍḍhati, saṁyamato veraṁ na cīyati, kusalo ca jahāti pāpakanti maggo vutto. </span></div><p><div class=verse-container id=pe8:288.6><span>Rāgadosamohakkhayā sa nibbutoti dve nibbānadhātuyo desitā sopādisesā ca anupādisesā ca. </span></div><p><div class=verse-container id=pe8:288.7><span>Ayaṁ desanā. </span></div><p><div class=verse-container id=pe8:289.1><span>Vicayoti dadato puññaṁ pavaḍḍhatīti iminā paṭhamena padena dānamayikapuññakiriyavatthu vuttaṁ. </span></div><p><div class=verse-container id=pe8:289.2><span>Tenassa ānantariyānaṁ kusalānaṁ dhammānaṁ. </span></div><p><div class=verse-container id=pe8:289.3><span>Dutiyena padena … yanti, niyyānikaṁ sāsananti, ayaṁ adhippāyo. </span></div><p><div class=verse-container id=pe8:290.1><span>Assavanena ca amanasikārena ca appaṭivedhena ca sakkāyasamudayagāminī paṭipadā vuttā. </span></div><p><div class=verse-container id=pe8:290.2><span>Savanena ca manasikārena ca paṭivedhena ca sakkāyanirodhagāminī paṭipadā vuttā. </span></div><p><div class=verse-container id=pe8:290.3><span>Ayaṁ āvaṭṭo. </span></div><p><div class=verse-container id=pe8:291.1><span>Vibhattīti ekaṁsabyākaraṇīyo. </span></div><p><div class=verse-container id=pe8:291.2><span>Natthi tattha vibhattiyā bhūmi. </span></div><p><div class=verse-container id=pe8:291.3><span>Parivattanāti ye pañcānisaṁsā, te pañcādinā paṭipakkhena teneva diṭṭheva dhamme pāpuṇāti, taṁ upapajjamānā aparo pariyāyo. </span></div><p><div class=verse-container id=pe8:292.1><span>Vevacananti sotānugatā dhammāti yaṁ suttaṁ diṭṭhampi paññindriyaṁ viññattampi diṭṭhiyā suppaṭividdhampi vibhāvitampi. </span></div><p><div class=verse-container id=pe8:293.1><span>Paññattīti sotānugatādhammāti desanā avijjāpaññattiyā paññattaṁ. </span></div><p><div class=verse-container id=pe8:293.2><span>Manasikāro pāmojjapaññattiyā paññatto, diṭṭhadhammāpi ānisaṁsapaññattiyā paññattā. </span></div><p><div class=verse-container id=pe8:294.1><span>Otaraṇoti tisso paññā vacasā paricitesu sutamayī paññā manasā anupekkhitesu cintāmayī paññā diṭṭhiyā suppaṭividdhāsu bhāvanāmayī paññā. </span></div><p><div class=verse-container id=pe8:294.2><span>Imāni ariyasaccāni indriyāni vijjuppādā avijjānirodho paṭiccasamuppādo indriyesu tīṇi indriyāni, āyatanesu dhammāyatanapariyāpannā dhātūsu dhammadhātupariyāpannāti. </span></div><p><div class=verse-container id=pe8:295.1><span>Sodhanoti yo ārambho suttassa paveso niyutto. </span></div><p><div class=verse-container id=pe8:296.1><span>Adhiṭṭhānoti pañcānisaṁsāti vemattatāya paññattā ānisaṁsā sotā anugatāti vemattatāya ariyavohāro paññatto, dhamme ca savananti ekattatāya paññattaṁ. </span></div><p><div class=verse-container id=pe8:297.1><span>Parikkhāroti dhammassavanassa payirupāsanā paccayo, saddhā hetu. </span></div><p><div class=verse-container id=pe8:297.2><span>Manasā anupekkhitāti atthappaṭisaṁveditā paccayo, dhammappaṭisaṁveditā hetu, diṭṭhiyā suppaṭividdhāti saddhammassavanañca manasikāro ca paccayo, sutamayī cintāmayī paññā hetu. </span></div><p><div class=verse-container id=pe8:298.1><span>Samāropanoti vibhattaṁ suttaṁ aparo pariyāyo nibbatti bale natthi. </span></div><p><div class=verse-container id=pe8:298.2><span>Tattha samāropanāya bhūmi. </span></div><p><div class=verse-container id=pe8:299.1><span>Tattha katamaṁ vāsanābhāgiyañca nibbedhabhāgiyañca suttaṁ? </span></div><p><div class=verse-container id=pe8:299.2><span>Dadato puññaṁ pavaḍḍhatīti gāthā. </span></div><p><div class=verse-container id=pe8:299.3><span>Dadatoti dānamayikapuññakiriyavatthu vuttaṁ. </span></div><p><div class=verse-container id=pe8:299.4><span>Saṁyamato veraṁ na cīyatīti sīlamayikapuññakiriyavatthu vuttaṁ. </span></div><p><div class=verse-container id=pe8:299.5><span>Kusalo ca jahāti pāpakanti lobhassa ca mohassa ca byāpādassa ca pahānamāha. </span></div><p><div class=verse-container id=pe8:299.6><span>Rāgadosamohakkhayā sa nibbutoti lobhassa ca mohassa ca byāpādassa ca chandarāgavinayamāhāti. </span></div><p><div class=verse-container id=pe8:299.7><span>Dadato puññaṁ pavaḍḍhatīti gāthā alobho kusalamūlaṁ bhavati. </span></div><p><div class=verse-container id=pe8:299.8><span>Saṁyamato veraṁ na cīyatīti adoso kusalamūlaṁ bhavati. </span></div><p><div class=verse-container id=pe8:299.9><span>Saṁyamato veraṁ na cīyatīti averā asapattā abyāpādatāya sadā. </span></div><p><div class=verse-container id=pe8:299.10><span>Kusalo ca jahāti pāpakanti ñāṇuppādā aññāṇanirodho. </span></div><p><div class=verse-container id=pe8:299.11><span>Catutthapadena rāgadosamohakkhayena rāgavirāgā cetovimuttimohakkhayena avijjāvirāgā paññāvimutti, ayaṁ vicayo. </span></div><p><div class=verse-container id=pe8:300.1><span>Yuttīti dāne ṭhito ubhayaṁ hi paripūreti. </span></div><p><div class=verse-container id=pe8:300.2><span>Macchariyañca pajahati. </span></div><p><div class=verse-container id=pe8:300.3><span>Puññañca pavaḍḍhati. </span></div><p><div class=verse-container id=pe8:300.4><span>Atthi esā yutti. </span></div><p><div class=verse-container id=pe8:301.1><span>Padaṭṭhānanti dadato puññaṁ pavaḍḍhatīti cāgādhiṭṭhānassa padaṭṭhānaṁ. </span></div><p><div class=verse-container id=pe8:301.2><span>Saṁyamato veraṁ na cīyatīti paññādhiṭṭhānassa padaṭṭhānaṁ kusalo ca jahāti pāpakanti saccādhiṭṭhānassa padaṭṭhānaṁ. </span></div><p><div class=verse-container id=pe8:301.3><span>Rāgadosamohakkhayā sa nibbutoti upasamādhiṭṭhānassa padaṭṭhānaṁ. </span></div><p><div class=verse-container id=pe8:301.4><span>Ayaṁ padaṭṭhāno. </span></div><p><div class=verse-container id=pe8:302.1><span>Tattha katamo lakkhaṇo? </span></div><p><div class=verse-container id=pe8:302.2><span>Dadato puññaṁ pavaḍḍhati saṁyamato veraṁ na cīyati. </span></div><p><div class=verse-container id=pe8:302.3><span>Dadatopi veraṁ na kariyāti kusalo ca jahāti pāpakaṁ rāgadosamohakkhayā sa nibbuto rūpakkhayāpi vedanakkhayāpi, yena rūpena diṭṭhaṁ, tena tathāgato paññapento paññapeyya rūpassa khayā virāganirodhāti evaṁ pañcakkhandhā. </span></div><p><div class=verse-container id=pe8:303.1><span>Catubyūho idha bhagavato ko adhippāyo? </span></div><p><div class=verse-container id=pe8:303.2><span>Ye mahābhogānaṁ patthayissanti? </span></div><p><div class=verse-container id=pe8:303.3><span>Te dānaṁ dassanti parissayapahānāya, ye averābhichandakā, te pañca verāni pajahissanti, ye kusalābhichandakā, te aṭṭhaṅgikaṁ maggaṁ bhāvessanti aṭṭhannaṁ micchattānaṁ pahānāya. </span></div><p><div class=verse-container id=pe8:303.4><span>Ye nibbāyitukāmā, te rāgadosamohaṁ pajahissantīti ayaṁ bhagavato adhippāyo. </span></div><p><div class=verse-container id=pe8:304.1><span>Āvaṭṭoti yañca adadato macchariyaṁ yañca asaṁyamato veraṁ yañca akusalassa pāpassa appahānaṁ, ayaṁ dukkhaniddeso na samudayo. </span></div><p><div class=verse-container id=pe8:304.2><span>Alobhena ca adosena ca amohena ca kusalena imāni tīṇi kusalamūlāni. </span></div><p><div class=verse-container id=pe8:304.3><span>Tesaṁ paccayo aṭṭha sammattāni, ayaṁ maggo. </span></div><p><div class=verse-container id=pe8:304.4><span>Tesaṁ rāgadosamohānaṁ khayā, ayaṁ nirodho. </span></div><p><div class=verse-container id=pe8:305.1><span>Vibhattīti dadato puññaṁ pavaḍḍhatīti na ekaṁsena yo rājadaṇḍabhayena deti, yo ca akappiyassa paribhogena sīlavantesu deti, na tassa puññaṁ pavaḍḍhatīti so cetaṁ dānaṁ akusalena deti, daṇḍadānaṁ satthadānaṁ apuññamayaṁ pavaḍḍhati, na puññaṁ. </span></div><p><div class=verse-container id=pe8:305.2><span>Saṁyamato veraṁ na cīyatīti na ekaṁsena kiṅkāraṇaṁ yañca yo padaṁ diṭṭhadhammikaṁ passati yadi mama rājāno gahetvā hatthaṁ vā chindeyya …pe… </span></div><p><div class=verse-container id=pe8:305.3><span>na tena saṁyamena veraṁ na karoti. </span></div><p><div class=verse-container id=pe8:305.4><span>Yo tu evaṁ samādiyati pāṇātipātassa pāpako vipākoti, diṭṭhe yeva dhamme abhisamparāye ca evaṁ sabbassa akusalassa hetuto ārati. </span></div><p><div class=verse-container id=pe8:305.5><span>Iminā saṁyamena veraṁ na cīyati. </span></div><p><div class=verse-container id=pe8:306.1><span>Parivattanāti dadato puññaṁ pavaḍḍhatīti adadato puññaṁ na pavaḍḍhati. </span></div><p><div class=verse-container id=pe8:306.2><span>Yaṁ dānamayaṁ, taṁ saṁyamato veraṁ na cīyati, asaṁyamato veraṁ karīyati. </span></div><p><div class=verse-container id=pe8:306.3><span>Kusalo ca jahāti pāpakaṁ akusalo na jahāti. </span></div><p><div class=verse-container id=pe8:306.4><span>Rāgadosamohakkhayā sanibbutoti dūtaṁ pesetvā paṇītaṁ pesetvāpi na pakkosāmi, so sayameva pana mahābhikkhusaṅghaparivāro amhākaṁ vasanaṭṭhānaṁ sampatto amhehi ca santhāgārasālā kāritā, ettha mayaṁ dasabalaṁ ānetvā maṅgalaṁ bhaṇāpemāti cintetvā upasaṅkamiṁsu. </span></div><p><div class=verse-container id=pe8:306.5><span>Yena santhāgāraṁ tenupasaṅkamiṁsūti taṁ divasaṁ kira santhāgāre cittakammaṁ niṭṭhāpetvā aṭṭakā muttamattā honti. </span></div><p><div class=verse-container id=pe8:306.6><span>Buddhā nāma araññajjhāsayā araññārāmā antogāme vaseyyuṁ vā no vāti tasmā bhagavato manaṁ jānitvāva paṭijaggissāmāti cintetvā te bhagavantaṁ upasaṅkamiṁsu. </span></div><p><div class=verse-container id=pe8:306.7><span>Idāni pana manaṁ labhitvā paṭijaggitukāmā yena santhāgāraṁ, tenupasaṅkamiṁsu. </span></div><p><div class=verse-container id=pe8:306.8><span>Sabbasantharinti yathā sabbaṁ santhataṁ hoti evaṁ yena bhagavā tenupasaṅkamiṁsūti. </span></div><p><div class=verse-container id=pe8:306.9><span>Ettha pana te mallarājāno santhāgāraṁ paṭijaggitvā nagaravīthiyopi sammajjāpetvā dhaje ussāpetvā suvaṇṇaghaṭikadaliyo ca ṭhapāpetvā sakalanagaraṁ dīpamālāhi vippakiṇṇatārakaṁ viya katvā khīrapake dārake khīraṁ pāyetha, dahare kumāre lahuṁ lahuṁ bhojāpetvā sayāpetha, uccāsaddaṁ mākari, ajja ekarattiṁ satthā antogāmeva vasissati, buddhā nāma appasaddakāmā hontīti bheriṁ carāpetvā sayaṁ daṇḍakadīpikā ādāya yena bhagavā tenupasaṅkamiṁsu. </span></div><p><div class=verse-container id=pe8:306.10><span>Bhagavantaṁyeva purakkhatvāti bhagavantaṁ purato katvā, tattha bhagavā bhikkhūnañceva upāsakānañca majjhe nisinno ativiya virocati. </span></div><p><div class=verse-container id=pe8:306.11><span>Samantapāsādiko suvaṇṇavaṇṇo abhirūpo dassanīyo puratthimakāyato suvaṇṇavaṇṇā rasmi uṭṭhahitvā gaganatale asītihatthaṁ ṭhānaṁ gaṇhāti. </span></div><p><div class=verse-container id=pe8:306.12><span>Pacchimakāyato dakkhiṇahatthato vāmahatthato suvaṇṇavaṇṇā heṭṭhā pādatalehi pavāḷavaṇṇarasmi uṭṭhahitvā ghanapathaviyaṁ asītihatthaṁ ṭhānaṁ gaṇhāti, evaṁ samantā asītihatthamattaṁ ṭhānaṁ chabbaṇṇabuddharasmiyo vijjotamānā vitaṇḍamānā vidhāvanti, sabbe disābhāgā suvaṇṇacampakapupphehi vikiriyamānā viya suvaṇṇaghaṭato nikkhantasuvaṇṇarasadhārāhi siñcamānā viya pasāritasuvaṇṇapaṭaparikkhittā viya verambhavātasamuṭṭhitakiṁsukakiṁsukārakaṇikārapupphacuṇṇasamokiṇṇā viya vippakasantaṁ asītianubyañjanabyāmappabhā dvattiṁsavaralakkhaṇasamujjalaṁ sarīraṁ samuggatatārakaṁ viya gaganatalaṁ vikasitamiva padumavanaṁ sabbaphāliphullo viya yojanasatiko pāricchattako paṭipāṭiyā ṭhapitānaṁ dvattiṁsacandānaṁ dvattiṁsasūriyānaṁ dvattiṁsacakkavattīnaṁ dvattiṁsadevarājānaṁ dvattiṁsamahābrahmānaṁ nibbuto asekkhassa natthi nibbuti. </span></div><p><div class=verse-container id=pe8:307.1><span>Vevacananti dadato puññaṁ pavaḍḍhati, anumodatopi puññaṁ pavaḍḍhati. </span></div><p><div class=verse-container id=pe8:307.2><span>Cittassa samādahatopi veyyāvaccakiriyāyapi puññaṁ pavaḍḍhatīti. </span></div><p><div class=verse-container id=pe8:308.1><span>Paññattīti dadato puññaṁ pavaḍḍhati, alobhassa paṭinissayaghātapaññattiyā paññattaṁ. </span></div><p><div class=verse-container id=pe8:308.2><span>Saṁyamato veraṁ na cīyatīti adosassa paṭinissayaghātapaññattiyā paññattaṁ kusalo ca jahāti pāpakanti amohassa paṭinissayaghātapaññattiyā paññattaṁ. </span></div><p><div class=verse-container id=pe8:309.1><span>Otaraṇoti pañcasu indriyesu dadato puññaṁ pavaḍḍhati, saṁyamato veraṁ na cīyati saṁyamena sīlakkhandho. </span></div><p><div class=verse-container id=pe8:309.2><span>Otiṇṇo chasu indriyesu saṁvaro, ayaṁ samādhikkhandho, yaṁ kusalo ca jahāti pāpakaṁ, ayaṁ paññākkhandho, rāgadosamohakkhayā sa nibbutoti vimuttikkhandho. </span></div><p><div class=verse-container id=pe8:309.3><span>Dhātūsu dhammadhātu, āyatanesu manāyatanaṁ. </span></div><p><div class=verse-container id=pe8:310.1><span>Sodhanoti yenārambhena idaṁ suttaṁ desitaṁ so ārambho suddho. </span></div><p><div class=verse-container id=pe8:311.1><span>Adhiṭṭhāno dānanti ekattatāya paññattaṁ. </span></div><p><div class=verse-container id=pe8:311.2><span>Cāgo pariccāgo dhammadānaṁ āmisadānaṁ, aṭṭha dānāni vitthārena kātabbāni, ayaṁ vemattatā. </span></div><p><div class=verse-container id=pe8:311.3><span>Na ca dadato ekattapaññattiyā paññattaṁ. </span></div><p><div class=verse-container id=pe8:311.4><span>Khantī anavajjanti paññattiyā paññattaṁ. </span></div><p><div class=verse-container id=pe8:311.5><span>Rāgadosamohakkhayā sa nibbutoti rodhavīriyapaññattiyā paññattā. </span></div><p><div class=verse-container id=pe8:312.1><span>Parikkhāroti dānassa pāmojjaṁ paccayo, alobho hetu. </span></div><p><div class=verse-container id=pe8:312.2><span>Saṁyamato yoniso manasikāro hetu, pariccāgo paccayo. </span></div><p><div class=verse-container id=pe8:312.3><span>Kusalo ca jahāti pāpakanti yathābhūtadassanaṁ paccayo, ñāṇappaṭilābho hetu. </span></div><p><div class=verse-container id=pe8:312.4><span>Rāgadosamohakkhayā sa nibbutoti parato ca ghoso ajjhattañca yoniso manasikāro maggo ca hetu ca paccayo ca. </span></div><p><div class=verse-container id=pe8:313.1><span>Samāropanoti dadato puññaṁ pavaḍḍhatīti gāthā tassa sīlampi vaḍḍhati. </span></div><p><div class=verse-container id=pe8:313.2><span>Saṁyamopi vaḍḍhati. </span></div><p><div class=verse-container id=pe8:313.3><span>Saṁyamato veraṁ na cīyatīti. </span></div><p><div class=verse-container id=pe8:313.4><span>Aññepi kilesā na cīyanti yepissa tappaccayā uppajjeyyuṁ āsavā vighātā, tepissa na uppajjanti. </span></div><p><div class=verse-container id=pe8:313.5><span>Rāgadosamohakkhayā sa nibbutoti rāgadosassāpi khayā rāgānusayassapi khayā dosassa mohassāpi sa nibbutoti sopādisesā nibbānadhātu anupādisesāpi. </span></div><p><div class=verse-container id=pe8:313.6><span>Ayaṁ samāropano. </span></div><p><div class=verse-container id=pe8:313.7><span>Therassa mahākaccāyanassa peṭakopadese hārassa sampātabhūmi samattā. </span></div><div class=flex-between><a href=/canon/en/pli/ms/sutta/kn/pe/pe0007.html>Previous</a><a href=/canon/en/pli/ms/sutta/kn/pe/pe0009.html>Next</a></div></main><footer class="container footer"><small><a href=/about/>Contact info</a></small></footer><script src=/static/canon/js/theme.js></script><script src=/static/canon/js/author_toggle.js></script>