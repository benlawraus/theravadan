<!doctypehtml><html data-theme=dark lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><meta content=dark name=color-scheme><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli.html> Pali </a><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/pe.html> Peṭakopadesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/pe/pe0007.html>Previous</a><a href=/canon/en/pli/ms/sutta/kn/pe/pe0009.html>Next</a></div><p id=pe8:0.1><span class=root>Peṭakopadesa </span><br><p id=pe8:0.2><span class="root big-bold">Hārasampātabhūmi </span><br><p id=pe8:1.1><span class=root>Yāni cattāri jhānāni, tesaṁ jhānānaṁ imāni aṅgāni, tesaṁ aṅgānaṁ samūho assa aṅgā, ayaṁ jhānabhūmi ko visesoti assa viseso. </span><br><p id=pe8:1.2><span class=root>Ime sambhārā tehi ayaṁ samudāgamo, tassa samudāgamassa ayaṁ upanisā, tāya upanisāya ayaṁ bhāvanā. </span><br><p id=pe8:1.3><span class=root>Tassā bhāvanāya ayaṁ ādīnavo. </span><br><p id=pe8:1.4><span class=root>Tena ayaṁ parihāni. </span><br><p id=pe8:1.5><span class=root>Kassa parihānīti tadupagajjhāyino. </span><br><p id=pe8:1.6><span class=root>Taṁ yathā bhaṇitaṁ paccavekkhanto ayaṁ viseso. </span><br><p id=pe8:1.7><span class=root>Tena visesena ayaṁ assādo, so kassa assādo ajhāniyā jhāyino, tassā ajhāniyā jhāyino, idaṁ kallitā kosalle ṭhitajjhānaṁ anomaddiyataṁ gacchati jhānabalaṁ, jhānabale ṭhitassa ayaṁ pāramippattassa imāni jhānaṅgāni anāvilasaṅkappo paṭhame jhāne jhānaṅgāni bhāvī. </span><br><p id=pe8:1.8><span class=root>So pīti tadanusārittāva paṭhame jhāne jhānaṅgaṁ tassaṅguno ca dhammā tadabhisannitāya ca. </span><br><p id=pe8:1.9><span class=root>Pīti dutiye jhāne jhānaṅgadhammatā kho pana tathā pavattassa sahagataṁ jhānaṅgadhammaṁ sasukhatāya ajjhattaṁ sampasādo dutiye jhāne jhānaṅgaṁ manosampasādanatāya tadabhisannitāya ca. </span><br><p id=pe8:1.10><span class=root>Pīti dutiye jhāne jhānaṅgaṁ ajjhattaṁ sampasādanaṁ samādhitā pīti dutiye jhāne jhānaṅgaṁ, cetaso ekodibhāvo dutiye jhāne jhānaṅgaṁ, upekkhā phassatā tatiye jhāne jhānaṅgaṁ, sukhaṁ tassa aṅganti ca. </span><br><p id=pe8:1.11><span class=root>Cetaso ekodibhāvo catutthe jhāne jhānaṅgaṁ, upekkhā adukkhamasukhā catutthe jhāne jhānaṅgaṁ, abhinisābhūmi upekkhāsatipārisuddhi catutthe jhāne jhānaṅgaṁ. </span><br><p id=pe8:1.12><span class=root>Satipārisuddhi ca anekajjhānabhūmīsu jhānaṅgasamāyuttā pīti cetaso ekodibhāvo catutthe jhāne jhānaṅgaṁ. </span><br><p id=pe8:2.1><span class=root>Tattha katamā jhānabhūmi? </span><br><p id=pe8:2.2><span class=root>Savitakke savicāre vivekā anugatā paṭhame jhāne jhānabhūmi. </span><br><p id=pe8:2.3><span class=root>Avitakke avicāre ajjhattaṁ sampasādanaṁ janitaṁ pītimanugatā dutiye jhāne jhānabhūmi. </span><br><p id=pe8:2.4><span class=root>Sukhasātasamohitā sappītikā tatiye jhāne jhānabhūmi. </span><br><p id=pe8:2.5><span class=root>Tassa sukhadukkhasahagatā abhinīhārasahagatā catutthe jhāne jhānabhūmi. </span><br><p id=pe8:2.6><span class=root>Appamāṇasahagatā sattārammaṇā paṭhame jhāne jhānabhūmi. </span><br><p id=pe8:2.7><span class=root>Abhibhūmiāyatanasahagatā rūpasaññīsu dutiye jhāne jhānabhūmi. </span><br><p id=pe8:2.8><span class=root>Vimokkhasahagatānaṁ vimokkhesu tatiye jhāne jhānabhūmi. </span><br><p id=pe8:2.9><span class=root>Anupassanāsahagatā kāyasaṅkhārā sammā catutthassa jhānassa bhūmi. </span><br><p id=pe8:3.1><span class=root>Tattha katame jhānavisesā? </span><br><p id=pe8:3.2><span class=root>Vivicceva kāmehi vivicca pāpakehi akusalehi dhammehi cittacetasikasahagatā kāmadhātusamatikkamanatāpi, ayaṁ jhānaviseso. </span><br><p id=pe8:3.3><span class=root>Avitakkā ceva avicārā ca sappītikāya satisahagatāya pītisahagatā saññāmanasikārā samudācaranti. </span><br><p id=pe8:3.4><span class=root>Ayaṁ jhānaviseso. </span><br><p id=pe8:3.5><span class=root>Avitakkāya bhūmiyā avicāreyeva sati anugatā upekkhāsahagatā manasikārā samudācaranti. </span><br><p id=pe8:3.6><span class=root>Tadanudhammatāya ca sati saṇḍahati. </span><br><p id=pe8:3.7><span class=root>Tañca bhūmiṁ upasampajja viharati, ayaṁ jhānaviseso. </span><br><p id=pe8:3.8><span class=root>Satipārisuddhisahagatā saññāmanasikārā samudācaranti, tañca bhūmiṁ upasampajja viharati, ayaṁ jhānaviseso. </span><br><p id=pe8:3.9><span class=root>Viññāṇañcāyatanasahagatāya bhūmiyaṁ ākiñcaññāyatanasahagatā saññāmanasikārā samudācaranti, tañca bhūmiṁ upasampajja viharati, ayaṁ jhānaviseso. </span><br><p id=pe8:4.1><span class=root>Jhānasambhārā nekkhammavitakko sambhāro kāmavitakkavinodanādhippāyatā. </span><br><p id=pe8:4.2><span class=root>Abyāpādavitakko sambhāro byāpādavitakkapaṭivinodanādhippāyatā. </span><br><p id=pe8:4.3><span class=root>Avihiṁsāvitakko sambhāro vihiṁsāvitakkapaṭivinodanādhippāyatā. </span><br><p id=pe8:4.4><span class=root>Indriyesu guttadvāratā appicchatā sambhāro parisuddhājīvo catunnaṁ samāpattīnaṁ sambhāro akammassa vihāritā. </span><br><p id=pe8:4.5><span class=root>Maggasambhāro samāpattipajjanatā. </span><br><p id=pe8:4.6><span class=root>Phalasambhāro jhānanibbattitāya jhānasamudāgamo. </span><br><p id=pe8:4.7><span class=root>Kusalahetu yaṁ jhānaṁ samudayaṁ gacchanti ko ca na kutoci nekkhammappattā samudāgacchanti. </span><br><p id=pe8:4.8><span class=root>Ālambanirodhasamādhi santo samudāgacchanti. </span><br><p id=pe8:4.9><span class=root>Avītikkantā samudāgacchanti. </span><br><p id=pe8:4.10><span class=root>Sukhindriyaṁ somanassindriyaṁ pahānāya te ca abyāpajjatāya samudāgacchanti. </span><br><p id=pe8:4.11><span class=root>Taṁ pana sandhāya samudāgacchanti. </span><br><p id=pe8:4.12><span class=root>Aparidāhanāya samudāgacchanti. </span><br><p id=pe8:4.13><span class=root>Ayaṁ ñāṇasamudāgamo. </span><br><p id=pe8:5.1><span class=root>Tattha katamā upanisā? </span><br><p id=pe8:5.2><span class=root>Kalyāṇamittatā jhānassa upanisā. </span><br><p id=pe8:5.3><span class=root>Kalyāṇasampavaṅkatā jhānassa upanisā. </span><br><p id=pe8:5.4><span class=root>Indriyesu guttadvāratā jhānassa upanisā. </span><br><p id=pe8:5.5><span class=root>Asantuṭṭhitā kusalesu dhammesu jhānassa upanisā. </span><br><p id=pe8:5.6><span class=root>Saddhammassavanaṁ jhānassa upanisā. </span><br><p id=pe8:5.7><span class=root>Saṁvejaniye ṭhāne saṁviggassa yoniso padhānaṁ. </span><br><p id=pe8:5.8><span class=root>Ayaṁ jhānopanisā. </span><br><p id=pe8:6.1><span class=root>Tattha katamā bhāvanā? </span><br><p id=pe8:6.2><span class=root>Mettāsevanā abyāpādavitakkabhāvanā. </span><br><p id=pe8:6.3><span class=root>Karuṇāsevanā avihiṁsāvitakkabhāvanā. </span><br><p id=pe8:6.4><span class=root>Muditābhāvanā pītisukhasampajaññā kāritā. </span><br><p id=pe8:6.5><span class=root>Upekkhābhāvanā passavatā upekkhābhāvanā apassavatā upekkhā ca ajjhupekkhā ca, asubhasaññābhāvanā dukkhāpaṭipadā dandhābhiññā bhavasandhābhiññā bhavasandhānaṁ, sā chabbidhā bhāvanā bhāvitā bahulīkatā anuṭṭhitā vatthukatā yānīkatā paricitā susamāraddhā. </span><br><p id=pe8:6.6><span class=root>Ayaṁ bhāvanā. </span><br><p id=pe8:7.1><span class=root>Evaṁ bhāvayantassa ayaṁ ādīnavo. </span><br><p id=pe8:7.2><span class=root>Paṭhame jhāne saṅkhārasamannāgato eso dhammo assuto sāsavo. </span><br><p id=pe8:7.3><span class=root>Sace esa dhammo ayaṁ sīlo āsannapaṭipakkho ca esa dhammo kāmo paticāro pativicāro samāpattīnaṁ ca sabboḷāriko esa dhammo vitakkavicāro ca. </span><br><p id=pe8:7.4><span class=root>Tattha cittaṁ khobhenti, kāyo cettha kilamati, kāyamhi cettha kilante cittaṁ vihaññati. </span><br><p id=pe8:7.5><span class=root>Anabhinīhārakkhamova abhiññānaṁ ime ādīnavā paṭhame jhāne. </span><br><p id=pe8:8.1><span class=root>Dutiye jhāne ime ādīnavā pītipharaṇasahagato ca eso dhammo, na samudācārasseti cittaṁ. </span><br><p id=pe8:8.2><span class=root>Asodhayaṁ upagamo cesa dhammo upagamiparissayo domanassapaccatthiko cesa dhammo. </span><br><p id=pe8:8.3><span class=root>Tattha tattha yuttīnaṁ pīti parajjato cesa dhammo dukkaraṁ hoti, avattasantāsabhūmiparivajjayanto catūsu dukkhatāsu esa dhammo anuviddhāpanasaddhāya dukkhatāya ca na palibodhadukkhatāya ca abhiññādukkhatāya ca rogadukkhatāya ca, ime ādīnavā dutiye jhāne. </span><br><p id=pe8:9.1><span class=root>Tattha katame ādīnavā tatiye jhāne? </span><br><p id=pe8:9.2><span class=root>Upekkhāsukhasahagatāya tattha sātāvīnaṁ pañcannaṁ upekkhāsukhaṁ parivattito esa dhammo tena niccasaññitānañca yaṁ hoti. </span><br><p id=pe8:9.3><span class=root>Dukkhopaniyaṁ sukhaṁ cittassa saṅkhobhataṁ upādāya sukhadukkhāya gato savati. </span><br><p id=pe8:9.4><span class=root>Sukhadukkhānukatañca upādāya anabhihārakkhamaṁ cittaṁ hoti. </span><br><p id=pe8:9.5><span class=root>Abhiññāya sacchikiriyāsu sabbepi cete dhammā tīsu jhānasamāpattīsu catūhi ca dukkhatāhi anuviddhānaṁ sā bhayā dukkhatāya palibodhadukkhatāya ca abhiññāya dukkhatāya ca ime ādīnavā tatiye jhāne. </span><br><p id=pe8:10.1><span class=root>Tattha katame ādīnavā catutthe jhāne? </span><br><p id=pe8:10.2><span class=root>Ākiñcaññāsamāpattikā te dhammānusamāpattikā etissā ca bhūmiyaṁ sātānaṁ bālaputhujjanānaṁ anekavidhāni diṭṭhigatāni uppajjanti. </span><br><p id=pe8:10.3><span class=root>Oḷārikā sukhumehi ca rūpasaññāhi anuvidhāni etāni jhānāni sadā anudayamettājhānakalānudanukalāya sādhāraṇā, dukkarā ca sabbe cattāro mahāsambhārā samudāgatāni ca etāni jhānāni aññamaññaṁ nissāya samudāgacchanti. </span><br><p id=pe8:10.4><span class=root>Ettha samudāgatā ca ete dhammā na samattā honti. </span><br><p id=pe8:10.5><span class=root>Asamuggahitanimittā ca ete dhammā parihāyanti. </span><br><p id=pe8:10.6><span class=root>Nirujjhanti ca ete dhammā na upādiyanti nirujjhaṅgāni ca, etesaṁ dhammānaṁ jhānāni nimittāni na jhānanimittasaññā vokirati. </span><br><p id=pe8:10.7><span class=root>Appaṭiladdhapubbā ca jhāyīvasena ca bhavati. </span><br><p id=pe8:10.8><span class=root>Imehi ādīnavehi ayaṁ jhānaparihāni. </span><br><p id=pe8:11.1><span class=root>Nirodhasamāpattiyā apaṭisaṅkhāya avasesasaññino ākiñcaññāyatanasahagatā saññāmanasikārā samudācaranti, so nirodhasamāpattito parihāyati. </span><br><p id=pe8:11.2><span class=root>Āneñjasaññino asaññāyatanaṁ samāpannassa ākiñcaññāyatanasahagatā manasikārā samudācaranti, tañca bhūmiṁ na pajānāti, so tato parihāyati. </span><br><p id=pe8:11.3><span class=root>Ākiñcaññāyatanaṁ samāpannassa viññāṇañcāyatanasaññā manasikārā samudācaranti, tañca bhūmiṁ na pajānāti, so tato parihāyati. </span><br><p id=pe8:11.4><span class=root>Viññāṇañcāyatanaṁ samāpannassa rūpasaññāsahagatā. </span><br><p id=pe8:11.5><span class=root>Vitthārena …pe… </span><br><p id=pe8:11.6><span class=root>yāva paṭhame jhāne kāmasaññāsahagatā kātabbā. </span><br><p id=pe8:11.7><span class=root>Sakassa parihāyati, kalaṅkajjhāne kalaṅkaṁ jhāyati, parisamantato jhāyati, bhindanto jhāyati, na sajjhāyati, āyūhanto jhāyati, kiñci ca niparicito jhāyati. </span><br><p id=pe8:11.8><span class=root>Atividhāvanto jhāyati, atimaññanto jhāyati, kāyasaṅkhāre appaṭisambhāre jhāyati, pariyuṭṭhānassa nissaraṇaṁ ajānanto jhāyati, nīvaraṇābhibhūto jhāyati, assāpattimanasikaronto jhānassa assādo kāmarāgapariyuṭṭhānaṁ pahānaṁ jhānassa assādo kāmarāgahetūnaṁ dhammānaṁ udayanti, nirujjhaṅgāni etesaṁ dhammānaṁ jhānāni uparimā sukhupekkhā kāmakammakilesānaṁ pahānaṁ assādo, evaṁ kho puna jhānassa assādo mahāsaṁvāsamappīḷite lokasannivāse asambodhokāsā vigamessamidaṁ jhānappahānā. </span><br><p id=pe8:11.9><span class=root>Ayaṁ palirodhamappalirodhalokasannivāse esanidhamidaṁ jhānaṁ anamataggasaṁsārasamāpannānaṁ sattānaṁ saṁsārappahānanā ānisaṁso, yamidaṁ jhānassa assādo kāyassa ajhāniyajhāyino bhavati. </span><br><p id=pe8:11.10><span class=root>Ajhāniyajhāniyajhāyīhi aparāmasanto ajhāniyajhāyitaṁ jhāyati, yāni kalaṅkajjhāyino padāni, tāni anudhitāni paṭipakkhe. </span><br><p id=pe8:12.1><span class=root>Tattha katamaṁ jhānakosallaṁ? </span><br><p id=pe8:12.2><span class=root>Samāpattikosallaṁ jhānakosallaṁ, jhānavisesakosallaṁ jhānakosallaṁ, jhānantarikakosallaṁ jhānakosallaṁ, samāpattivuṭṭhānakosallaṁ jhānakosallaṁ, jhāne sabhāvakosallaṁ jhānakosallaṁ, jhāne ādīnavakosallaṁ jhānakosallaṁ, jhāne nissaraṇakosallaṁ jhānakosallaṁ, jhānaphalena upādāya kosallaṁ, jhānaphalena paṭisaṅkhānaphale aparihānadhammatā nibbattijhāne ca kīḷitāpi visesabhāgiyaṁ jhānaṁ paṭilabbhati. </span><br><p id=pe8:12.3><span class=root>Idaṁ panassāti bhavahāritā ca ārammaṇānimittaggāho anabhinīhārabalaṁ, cittekaggatā nimittāsu gatisahitā samathabalena asaṁsīdanañca jhāne maggaphalaṁ samathaṁ pavatte samādhino upekkhāpalipubbāparanimittāsayo paggāhino satibalaṁ taṁ pavattitānañca vipassanānaṁ samaññābale. </span><br><p id=pe8:12.4><span class=root>Tattha katamā jhānapāramitā? </span><br><p id=pe8:13.1><span class=root>Supāramitā mettā kāmesu sattā kāmasaṅgasattāti yamhi sutte desanāya vohārena dve saccāni niddiṭṭhāni, dukkhañca samudayo ca, vicayena hārena ye saṁyojanīyesu dhammesu vajjaṁ na passanti, te oghaṁ tarissantīti netaṁ ṭhānaṁ vijjati. </span><br><p id=pe8:13.2><span class=root>Na tarissantīti atthi esā yutti ca vicayo ca idaṁ nu kissa padaṭṭhānaṁ, kāmesu sattāti pañca kāmaguṇā, taṁ kāmataṇhāya padaṭṭhānaṁ. </span><br><p id=pe8:13.3><span class=root>Saṁyojane vajjamapassamānāti avijjāya padaṭṭhānaṁ, na hi jātu saṁyojanasaṅgasattā oghaṁ tareyyuṁ vipulaṁ mahantanti upādānassa padaṭṭhānaṁ. </span><br><p id=pe8:13.4><span class=root>Kāmesu sattāti kāmā dvidhā—</span><br><p id=pe8:13.5><span class=root>vatthukāmā ca kilesakāmā ca, tattha kilesakāmā kāmataṇhā kāmataṇhāya yuttā bhavanti rūpataṇhā bhavataṇhā lakkhaṇena hārena, saṁyojane vajjamapassamānāti saṁyojanassa. </span><br><p id=pe8:13.6><span class=root>Yo tattha chandarāgo tassa kiṁ padaṭṭhānaṁ? </span><br><p id=pe8:13.7><span class=root>Sukhā vedanā dve ca indriyāni—</span><br><p id=pe8:13.8><span class=root>sukhindriyañca somanassindriyañca. </span><br><p id=pe8:13.9><span class=root>Iti sukhāya vedanāya gahitāya tayopi vedanā gahitā honti. </span><br><p id=pe8:13.10><span class=root>Vedanākkhandhe gahite sabbe pañcakkhandhā gahitā honti. </span><br><p id=pe8:13.11><span class=root>Rūpasaddagandharasaphoṭṭhabbā gahitā, vatthukāmesu gahitesu sabbāni cha bāhirāni āyatanāni gahitāni honti. </span><br><p id=pe8:13.12><span class=root>Ajjhattikabāhiresu āyatanesu yo sato, ayaṁ vuccate lakkhaṇo hāro, tattha yo oḷārikamhi kilese ajjhāvasito sabbakilesesu yo na tato sukhumataresu na vītarāgo bhavati. </span><br><p id=pe8:13.13><span class=root>Tattha bāhirasaṁyojanaṁ mamanti ajjhattasaṁyojanaṁ ahanti. </span><br><p id=pe8:13.14><span class=root>Tattha bhagavato ko adhippāyo? </span><br><p id=pe8:13.15><span class=root>Ye oghaṁ taritukāmā te saṁyojanīyesu dhammesu ādīnavānupassino viharissantīti ayamettha bhagavato adhippāyo. </span><br><p id=pe8:13.16><span class=root>Kāmesu sattāti yesu ca sattā yena ca sattā yesañca sattā ayaṁ catubbidho ākāro sabbesaṁ hārabhāgiyo. </span><br><p id=pe8:14.1><span class=root>Tattha katamāni tīṇi vipallāsāni padaṭṭhānāni ca? </span><br><p id=pe8:14.2><span class=root>Cittavipallāsassa diṭṭhivipallāsassa saññāvipallāsassa tayo vipallāsā tīṇi akusalamūlāni padaṭṭhānaṁ. </span><br><p id=pe8:14.3><span class=root>Tīṇi akusalamūlāni hīnappaṇītakāriyakammassa padaṭṭhānaṁ. </span><br><p id=pe8:14.4><span class=root>Catunnañca upādānānaṁ doso akusalamūlaṁ dissati. </span><br><p id=pe8:14.5><span class=root>Hīnappaṇītakāriyakammassa padaṭṭhānaṁ. </span><br><p id=pe8:14.6><span class=root>Yathā mātuyā vā pituno vā aññatarassa vā puna uḷārassa bhikkhuno abhayaṁ deti. </span><br><p id=pe8:14.7><span class=root>Tattha añño micchā paṭipajjeyya kāyena vā vācāya vā. </span><br><p id=pe8:14.8><span class=root>Tattha so byāpādamupādāya tesaṁ uḷārānaṁ rakkhāvaraṇaguttiyā anupālayanto yo uḷārānaṁ abhayaṁ deti. </span><br><p id=pe8:14.9><span class=root>Tesaṁ abhaye dinne yo tattha micchā paṭipajjeyya. </span><br><p id=pe8:14.10><span class=root>Tattha so byāpādaṁ upādāyanto dosajaṁ kammaṁ karoti. </span><br><p id=pe8:14.11><span class=root>Yo tattha asādhu indriyā nīvaraṇaṁ yaṁ tesaṁ abhayaṁ dakkhiṇato saññaṁ idaṁ paṇītaṁ kāraṇaṁ mayā puna tattha micchāpaṭipatti ayaṁ byāpādo hīnagamivakammaṁ lobho moho ca imāni nīvaraṇāni vacanāni tāni cattāri upādānāni tehi catūhi upādānehi yo so upādāno itthī vā puriso vā tesaṁ pañcakkhandhānaṁ teyeva upādāno samudayo idaṁ dukkhañca samudayo ca soyeva desanāhāro. </span><br><p id=pe8:15.1><span class=root>Tattha kāmesu ye na pajjanti, te ādīnavānupassanāya pajjanti. </span><br><p id=pe8:15.2><span class=root>Itissā kāmadhātuyā nikkhamitukāmatā, ayaṁ vuccati nekkhammacchando. </span><br><p id=pe8:15.3><span class=root>Yo tattha anabhisaṅkhārānaṁ kiñci visodheti tassa dhāvarā vā, ayaṁ abyāpādacchando. </span><br><p id=pe8:15.4><span class=root>Kiñci vihiṁsati, ayaṁ vihiṁsāchando. </span><br><p id=pe8:15.5><span class=root>Iti nekkhammābhinīhatā tayo chandā—</span><br><p id=pe8:15.6><span class=root>nekkhammacchando abyāpādacchando avihiṁsāchando. </span><br><p id=pe8:15.7><span class=root>Tattha nekkhammacchando alobho; </span><br><p id=pe8:15.8><span class=root>abyāpādacchando adoso; </span><br><p id=pe8:15.9><span class=root>avihiṁsāchando amoho. </span><br><p id=pe8:15.10><span class=root>Imāni tīṇi kusalamūlāni aṭṭhasu sampattesu parahitāni, tesaṁyeva catunnaṁ upādānānaṁ nirodhāya saṁvattanti. </span><br><p id=pe8:15.11><span class=root>Sace vā puna kammaṁ kareyya kaṇhaṁ vā sukkaṁ vā tassa vipākahānāya saṁvattanti. </span><br><p id=pe8:15.12><span class=root>Idaṁ kammaṁ akaṇhaṁ asukkaṁ kammakkhayāya saṁvattati. </span><br><p id=pe8:15.13><span class=root>Tattha yo tiṇṇaṁ akusalamūlānaṁ nirodho, ayaṁ nirodho. </span><br><p id=pe8:15.14><span class=root>Soyeva maggo tattha paṭipadāni imāni dve saccāni imāni cattāri saccāni āvaṭṭo hāro. </span><br><p id=pe8:16.1><span class=root>Kāmesu sattāti ye sekkhā, te ekenevākārena sattā. </span><br><p id=pe8:16.2><span class=root>Ye puthujjanā, te dvīhākārehi sattā, tassāyaṁ pañho vibhajjabyākaraṇīyo vattabbo. </span><br><p id=pe8:16.3><span class=root>Kiñcāpi sotāpanno paṭisevanāya, no ca kho abhinivese satto yo hi apacayāya padahati, na upacayāya. </span><br><p id=pe8:16.4><span class=root>Sekkho hi kilesavasena kāme paṭisevati. </span><br><p id=pe8:16.5><span class=root>Puthujjano pana kilesasamuṭṭhānāya kāme paṭisevati. </span><br><p id=pe8:16.6><span class=root>Tattha kāmesu sattānaṁ catuoghaṁ tarissatīti vibhajjabyākaraṇīyo, ayaṁ vibhatti. </span><br><p id=pe8:17.1><span class=root>Parivattanoti kāme ye neva sajjanti na ca saṁyojanehi saṁyuttā, te oghaṁ tarissanti vipulaṁ mahantanti. </span><br><p id=pe8:17.2><span class=root>Ayaṁ suttassa paṭipakkho. </span><br><p id=pe8:18.1><span class=root>Vevacananti yo kāmesu satto yo ca tattha kāmānaṁ guṇo, tattha viso satto. </span><br><p id=pe8:18.2><span class=root>Yepi kāmānaṁ āhārā dhammā, tattha viso satto. </span><br><p id=pe8:18.3><span class=root>Tatthimaṁ kāmānaṁ vevacanaṁ pāko rajo sallaṁ gaṇḍo īti upaddavoti. </span><br><p id=pe8:18.4><span class=root>Yāni vā pana aññāni vevacanāni tattha viso sattoti vevacanaṁ. </span><br><p id=pe8:18.5><span class=root>Satto bandho mucchito gadhito ajjhosito kāme ajjhāpannā parimutto tabbahulavihārīti. </span><br><p id=pe8:18.6><span class=root>Yāni vā pana aññāni vevacanāni, ayaṁ vevacano nāma. </span><br><p id=pe8:18.7><span class=root>Kāmappacārapaññattiyā kilesagocarapaññattiyā paññattā cittanti vevacanaṁ. </span><br><p id=pe8:18.8><span class=root>Satto tabbahulavihārīti yāni vā pana aññāni. </span><br><p id=pe8:18.9><span class=root>Ime kāmappacārapaññattiyā kilesagocarapaññattiyā paññattā, bījapaññattiyā paññattā, saṅkhārā saṁyojanapaññattiyā paññattā, upādānaṁ hetupaññattiyā paññattaṁ, puggalo puthupaññattiyā paññatto. </span><br><p id=pe8:19.1><span class=root>Otaraṇoti imāya paṭiccasamuppādo dukkhañca samudayo ca. </span><br><p id=pe8:19.2><span class=root>Ye kilesā ye saṅkhārā saṁyojanāni ca pañcasu khandhesu saṅkhārakkhandho dhammāyatanesu akusalā dhammāyatanāni indriyesu sukhindriyañca, somanassindriyañca, ayaṁ indriyotaraṇo. </span><br><p id=pe8:20.1><span class=root>Sodhanoti ettako. </span><br><p id=pe8:20.2><span class=root>Eseva ārambho niddisitabbo suttattho. </span><br><p id=pe8:21.1><span class=root>Adhiṭṭhānoti ime dhammā atthi ekattatāya paññattā atthi vemattatāya. </span><br><p id=pe8:21.2><span class=root>Ye saññā bāhiro kāme, te vemattatāya paññattā. </span><br><p id=pe8:21.3><span class=root>Pañcasu kāmaguṇesu sattāti pariyuṭṭhānavipallāsā vemattatāya paññattā oghaṁ tareyyuṁ. </span><br><p id=pe8:21.4><span class=root>Vipulaṁ mahantanti avijjā ekattatāya paññattā. </span><br><p id=pe8:22.1><span class=root>Parikkhāroti tassa ko hetu ko paccayo? </span><br><p id=pe8:22.2><span class=root>Ārammaṇapaccayatāya paccayo. </span><br><p id=pe8:22.3><span class=root>Ayoniso ca manasikāro sannissayassa paccayatāya paccayo. </span><br><p id=pe8:22.4><span class=root>Avijjā samanantarapaccayatāya paccayo. </span><br><p id=pe8:22.5><span class=root>Rāgānusayo hetupaccayatāya paccayo. </span><br><p id=pe8:22.6><span class=root>Ayaṁ hetu, ayaṁ paccayo. </span><br><p id=pe8:23.1><span class=root>Samāropano paccayoti ye kāmesu sattā sugatā surūpāti ayaṁ kāmadhātuyā chando rāgo te apuññamayā saṅkhārā. </span><br><p id=pe8:23.2><span class=root>Te kiṁ paccayā? </span><br><p id=pe8:23.3><span class=root>Avijjā paccayā. </span><br><p id=pe8:23.4><span class=root>Te kissa paccayā? </span><br><p id=pe8:23.5><span class=root>Viññāṇassa paccayā. </span><br><p id=pe8:23.6><span class=root>Iti avijjāpaccayā saṅkhārā. </span><br><p id=pe8:23.7><span class=root>Saṅkhārapaccayā viññāṇaṁ yāva jarāmaraṇaṁ evametassa kevalassa mahato dukkhakkhandhassa samudayo hoti ekaṁ suttaṁ gataṁ. </span><br><p id=pe8:23.8><span class=root>Pañcanīvaraṇikaṁ suttaṁ kātabbaṁ. </span><br><p id=pe8:24.1><span class=root>Tattha katamo desanāhāro nāma? </span><br><p id=pe8:24.2><span class=root>Yā ca abhijjhā yo ca byāpādo yañca uddhaccaṁ, ayaṁ taṇhā. </span><br><p id=pe8:24.3><span class=root>Yañca thinamiddhaṁ, yañca kukkuccaṁ yā ca vicikicchā, ayaṁ diṭṭhi. </span><br><p id=pe8:24.4><span class=root>Yā pana kāyassa akammaniyatā kiñcāpi taṁ middhaṁ no tu sabhāvakilesatāya kileso, iti yā ca cittasallīyanā yā ca kāyākammaniyatā, ayaṁ pakkhopakileso na tu sabhāvakileso. </span><br><p id=pe8:24.5><span class=root>Tattha attasaññānupacittaṁ kilamatho kukkuccānupacittaṁ thinaṁ yā cittassa līyanā, iti ime pañca nīvaraṇā cattāri nīvaraṇāni sabhāvakilesā thinamiddhaṁ nīvaraṇapakkhopakileso. </span><br><p id=pe8:24.6><span class=root>Yathā cattāro āsavā sabhāvaāsavatāya āsavā no tu cittasāsavatāya āsavā. </span><br><p id=pe8:24.7><span class=root>Sabhāvatāya āsavā. </span><br><p id=pe8:24.8><span class=root>Pakkhe āsavatāya āsavā. </span><br><p id=pe8:24.9><span class=root>Atha panāha suttantaṁ yena te sampayuttā vā vippayuttā vā āsavā, teyeva ete vattabbā sāsavā vā anāsavā vā. </span><br><p id=pe8:25.1><span class=root>Tattha katamo vicayo. </span><br><p id=pe8:25.2><span class=root>Abhijjhā kāmataṇhā rūpataṇhā bhavataṇhā. </span><br><p id=pe8:25.3><span class=root>Yaṁ vā pana kiñci ajjhosānagataṁ sāsavā abhijjhitassa mettānupassiya yo anatthaṁ carati. </span><br><p id=pe8:25.4><span class=root>Tattha yo byāpādaṁ uppādeti, acari carissatīti. </span><br><p id=pe8:25.5><span class=root>Evaṁ nava āghātavatthūni kattabbāni, tassevaṁ byāpādānupassissa kileso yo paridāho kāyakilamatho akammaniyatā middhaṁ. </span><br><p id=pe8:25.6><span class=root>Cittānupassissa paṭighātena khiyanā, idaṁ thinamiddhaṁ. </span><br><p id=pe8:25.7><span class=root>Tattha adhikaraṇaavūpasamo, idaṁ uddhaccaṁ. </span><br><p id=pe8:25.8><span class=root>Yaṁ kiṁ kasathamīti idaṁ kukkuccaṁ. </span><br><p id=pe8:25.9><span class=root>Yaṁ yathā idaṁ santīraṇaṁ, ayaṁ vicikicchā. </span><br><p id=pe8:25.10><span class=root>Tattha avijjā ca taṇhā ca atthi, idaṁ pariyuṭṭhānaṁ. </span><br><p id=pe8:25.11><span class=root>Āvaraṇaṁ nīvaraṇaṁ chadanaṁ upakkileso ca atthi, idaṁ kāmacchando kāmarāgapariyuṭṭhānassa padaṭṭhānaṁ. </span><br><p id=pe8:25.12><span class=root>Byāpādo byāpādapariyuṭṭhānassa padaṭṭhānaṁ. </span><br><p id=pe8:25.13><span class=root>Thinamiddhaṁ thinamiddhapariyuṭṭhānassa padaṭṭhānaṁ. </span><br><p id=pe8:25.14><span class=root>Uddhaccakukkuccaṁ avijjāpariyuṭṭhānassa padaṭṭhānaṁ. </span><br><p id=pe8:25.15><span class=root>Vicikicchā vicikicchāpariyuṭṭhānassa padaṭṭhānaṁ. </span><br><p id=pe8:25.16><span class=root>Kāmarāgapariyuṭṭhānaṁ anusayasaṁyojanassa padaṭṭhānaṁ. </span><br><p id=pe8:25.17><span class=root>Byāpādapariyuṭṭhānaṁ paṭighasaṁyojanassa padaṭṭhānaṁ. </span><br><p id=pe8:25.18><span class=root>Thinamiddhapariyuṭṭhānaṁ mānasaṁyojanassa padaṭṭhānaṁ. </span><br><p id=pe8:25.19><span class=root>Avijjāpariyuṭṭhānañca vicikicchāpariyuṭṭhānañca diṭṭhisaṁyojanassa padaṭṭhānaṁ. </span><br><p id=pe8:26.1><span class=root>Tattha katamo lakkhaṇo hāro? </span><br><p id=pe8:26.2><span class=root>Kāmarāgapariyuṭṭhāne vutte sabbāni pariyuṭṭhānāni vuttāni hontīti. </span><br><p id=pe8:26.3><span class=root>Saṁyojanesu vuttesu sabbasaṁyojanāni vuttāni honti. </span><br><p id=pe8:26.4><span class=root>Ayaṁ lakkhaṇo hāro. </span><br><p id=pe8:27.1><span class=root>Tattha katamo catubyūho hāro? </span><br><p id=pe8:27.2><span class=root>Ye ime pañca nīvaraṇā jhānapaṭipakkho so dukkhasamudayo. </span><br><p id=pe8:27.3><span class=root>Yaṁ phalaṁ, idaṁ dukkhaṁ. </span><br><p id=pe8:27.4><span class=root>Tattha kāmacchandassa nekkhammavitakko paṭipakkho; </span><br><p id=pe8:27.5><span class=root>byāpādassa abyāpādavitakko paṭipakkho; </span><br><p id=pe8:27.6><span class=root>tiṇṇaṁ nīvaraṇānaṁ avihiṁsāvitakko paṭipakkho. </span><br><p id=pe8:27.7><span class=root>Iti ime tayo vitakkā. </span><br><p id=pe8:27.8><span class=root>Nekkhammavitakko samādhikkhandhaṁ bhajati. </span><br><p id=pe8:27.9><span class=root>Abyāpādavitakko sīlakkhandhaṁ bhajati. </span><br><p id=pe8:27.10><span class=root>Avihiṁsāvitakko paññākkhandhaṁ bhajati. </span><br><p id=pe8:27.11><span class=root>Ime tayo khandhā. </span><br><p id=pe8:27.12><span class=root>Ariyo aṭṭhaṅgiko maggo nīvaraṇappahānāya saṁvattati. </span><br><p id=pe8:27.13><span class=root>Yaṁ nīvaraṇappahānaṁ, ayaṁ nirodho. </span><br><p id=pe8:27.14><span class=root>Imāni cattāri saccāni. </span><br><p id=pe8:27.15><span class=root>Ayaṁ catubyūho hāro. </span><br><p id=pe8:28.1><span class=root>Tattha katamo āvaṭṭo hāro? </span><br><p id=pe8:28.2><span class=root>Pañca nīvaraṇāni dasa bhavanti. </span><br><p id=pe8:28.3><span class=root>Yadapi ajjhattaṁ sārajjati, tadapi nīvaraṇaṁ. </span><br><p id=pe8:28.4><span class=root>Yadapi bahiddhā sārajjati, tadapi nīvaraṇaṁ, evaṁ yāva vicikicchā ime dasa nīvaraṇā. </span><br><p id=pe8:28.5><span class=root>Ajjhattabahiddhā kilesā imāni dve saṁyojanāni ajjhattasaṁyojanañca bahiddhāsaṁyojanañca. </span><br><p id=pe8:28.6><span class=root>Tattha ahanti ajjhattaṁ, mamanti bahiddhā. </span><br><p id=pe8:28.7><span class=root>Sakkāyadiṭṭhi ajjhattaṁ, ekasaṭṭhi diṭṭhigatāni bahiddhā. </span><br><p id=pe8:28.8><span class=root>Yo ajjhattaṁ chandarāgo rūpesu avītarāgo bhavati avītacchando. </span><br><p id=pe8:28.9><span class=root>Evaṁ yāva viññāṇe, ayaṁ ajjhattā taṇhā. </span><br><p id=pe8:28.10><span class=root>Yaṁ chasu bāhiresu āyatanesu tīsu ca bhavesu ajjhosānaṁ, ayaṁ bahiddhā taṇhā. </span><br><p id=pe8:28.11><span class=root>Imāni dve saccāni saṁyojanāni saṁyojanīyā ca dhammā. </span><br><p id=pe8:28.12><span class=root>Tattha saṁyojanesu dhammesu yā nibbidānupassanā ca, ayaṁ maggo. </span><br><p id=pe8:28.13><span class=root>Yaṁ saṁyojanappahānaṁ, ayaṁ nirodho. </span><br><p id=pe8:28.14><span class=root>Ayaṁ āvaṭṭo hāro. </span><br><p id=pe8:29.1><span class=root>Tattha katamo vibhattihāro? </span><br><p id=pe8:29.2><span class=root>Saṁyojananti na etaṁ ekaṁsena. </span><br><p id=pe8:29.3><span class=root>Mānasaṁyojanaṁ diṭṭhibhāgiyanti na taṁ ekaṁsena adiṭṭhamānaṁ nissāyamānaṁ na pajahati. </span><br><p id=pe8:29.4><span class=root>Yo pañca uddhambhāgiyo māno kiñcāpi so diṭṭhipakkhe siyā. </span><br><p id=pe8:29.5><span class=root>Na tu orambhāgiyaṁ saṁyojanaṁ tassa pahānāya saṁvattatīti. </span><br><p id=pe8:29.6><span class=root>Yo ca ahaṅkāro na paviddhoyaṁ panassa evaṁ hoti. </span><br><p id=pe8:29.7><span class=root>Kadāsu nāmāhaṁ taṁ santaṁ āyatanaṁ sacchikatvā upasampajja viharissāmi, yaṁ ariyā santaṁ āyatanaṁ upasampajja viharissantīti, ayaṁ abhijjhā na ca taṁ nīvaraṇaṁ. </span><br><p id=pe8:29.8><span class=root>Atthi pana arahato kāyakilesamiddhañca okkamati na ca taṁ nīvaraṇaṁ tassa thinamiddhaṁ nīvaraṇanti. </span><br><p id=pe8:29.9><span class=root>Na ekaṁsena. </span><br><p id=pe8:29.10><span class=root>Ayaṁ vibhattihāro. </span><br><p id=pe8:30.1><span class=root>Parivattanoti pañca nīvaraṇā pañcaṅgikena jhānena pahānaṁ gacchanti. </span><br><p id=pe8:30.2><span class=root>Ayaṁ tesaṁ paṭipakkho nīvaraṇo asukassa pahīnāti na aññānuminitabbaṁ, paramatthamajjhattaṁ, ayaṁ parivattanā. </span><br><p id=pe8:31.1><span class=root>Tattha katamo vevacano? </span><br><p id=pe8:31.2><span class=root>Kāmacchando chandarāgo pemaṁ nikantīti vevacanaṁ. </span><br><p id=pe8:31.3><span class=root>Nīvaraṇaṁ chadanaṁ upakkileso pariyuṭṭhānanti vevacanaṁ. </span><br><p id=pe8:32.1><span class=root>Paññattīti avijjāpaccayā kiccapaññattiyā paññatti, byāpādo vikkhepapaññattiyā paññatti, thinamiddhaṁ asamugghātapaññattiyā paññatti. </span><br><p id=pe8:32.2><span class=root>Evaṁ sabbepi ete pañca nīvaraṇā imamhi sutte vikkhepapaññattiyā paññatti. </span><br><p id=pe8:33.1><span class=root>Tattha katamo otaraṇo? </span><br><p id=pe8:33.2><span class=root>Ime pañca nīvaraṇā avijjā ca taṇhā ca tattha avijjāmūlā nīvaraṇā. </span><br><p id=pe8:33.3><span class=root>Yā taṇhā ime saṅkhārā, te avijjāpaccayā ime dve dhammā pañcasu khandhesu saṅkhārakkhandhapariyāpannā, āyatanesu dhammāyatanaṁ, dhātūsu dhammadhātu, indriyesu imesaṁ dhammānaṁ padaṭṭhānaṁ sukhindriyassa ca somanassindriyassa ca itthindriyassa ca purisindriyassa ca. </span><br><p id=pe8:34.1><span class=root>Tattha katamo sodhano hāro? </span><br><p id=pe8:34.2><span class=root>Idaṁ suttaṁ yathā ārabbha nikkhittaṁ so attho bhāsito imehi pañcahi padehi. </span><br><p id=pe8:35.1><span class=root>Tattha kāmacchando ca byāpādo ca vicikicchā ca na ekattatāya paññattā, kāmāti na ekattatāya paññattā, atha khalu vemattatāya paññattā. </span><br><p id=pe8:35.2><span class=root>Ayaṁ adhiṭṭhāno hāro. </span><br><p id=pe8:36.1><span class=root>Tattha katamo parikkhāro? </span><br><p id=pe8:36.2><span class=root>Kāmacchandassa ayoniso manasikāro subhārammaṇapaccayo; </span><br><p id=pe8:36.3><span class=root>subhanimittañca hetu. </span><br><p id=pe8:36.4><span class=root>Byāpādassa ayoniso manasikāro āghātavatthūni ca paccayo; </span><br><p id=pe8:36.5><span class=root>paṭighānusayo hetu. </span><br><p id=pe8:36.6><span class=root>Thinamiddhassa paṭisaṁhāro paccayo; </span><br><p id=pe8:36.7><span class=root>pavattiyā kilamathā calanā tañca hetu. </span><br><p id=pe8:36.8><span class=root>Uddhaccakukkuccassa rajanīyaṁ ārammaṇiyaṁ assādiyākindriyaṁ tāva aparipuṇṇañca ñāṇaṁ paccayo; </span><br><p id=pe8:36.9><span class=root>kāmasaññā ca diṭṭhianusayo ca hetu. </span><br><p id=pe8:36.10><span class=root>Vicikicchāya nava mānavidhā ārammaṇaṁ mānānusayo, sova paccayo; </span><br><p id=pe8:36.11><span class=root>vicikicchānusayo hetu. </span><br><p id=pe8:36.12><span class=root>Ete pañca dhammā sahetu sappaccayā uppajjanti. </span><br><p id=pe8:37.1><span class=root>Tattha katamo samāropano hāro? </span><br><p id=pe8:37.2><span class=root>Ime pañca nīvaraṇā cattāropi ete āsavā gaṇḍāpi ete sallāpi ete upādānāni ete. </span><br><p id=pe8:37.3><span class=root>Tesu eva bāhiresu dhammesu saṅkilesabhāgiyaṁ suttanti paññattiṁ gacchati. </span><br><p id=pe8:37.4><span class=root>Ayaṁ samāropano hāro. </span><br><p id=pe8:37.5><span class=root>Niddiṭṭhaṁ saṅkilesikabhāgiyaṁ suttaṁ. </span><br><p id=pe8:38.1><span class=root>Manopubbaṅgamā dhammāti gāthā. </span><br><p id=pe8:39.1><span class=root>Tattha katamo desanā hāro? </span><br><p id=pe8:39.2><span class=root>Imamhi sutte ko attho khandhavavatthānena viññāṇakkhandhaṁ deseti, dhātuvavatthānena manoviññāṇadhātuṁ, āyatanavavatthānena manāyatanaṁ, indriyavavatthānena manindriyaṁ. </span><br><p id=pe8:39.3><span class=root>Tassa kiṁ pubbaṅgamā dhammā? </span><br><p id=pe8:39.4><span class=root>Saṅkhittena cha dhammā pubbaṅgamā dhammā kusalamūlāni ca akusalamūlāni ca animittaṁ imamhi sutte kusalamūlaṁ desitaṁ. </span><br><p id=pe8:39.5><span class=root>Tattha katamā manopubbaṅgamā dhammā? </span><br><p id=pe8:39.6><span class=root>Mano tesaṁ pubbaṅgamaṁ, yathāpi balassa rājā pubbaṅgamo, evameva dhammānaṁ manopubbaṅgamā. </span><br><p id=pe8:39.7><span class=root>Tattha tividhānaṁ pubbaṅgamānaṁ nekkhammacchandena abyāpādacchandena avihiṁsāchandena. </span><br><p id=pe8:39.8><span class=root>Alobhassa nekkhammacchandena pubbaṅgamā. </span><br><p id=pe8:39.9><span class=root>Adosassa abyāpādacchandena pubbaṅgamā. </span><br><p id=pe8:39.10><span class=root>Amohassa avihiṁsāchandena pubbaṅgamā. </span><br><p id=pe8:39.11><span class=root>Tattha manoseṭṭhāti manasā ime dhammā ussaṭā manena vā nimmitā. </span><br><p id=pe8:39.12><span class=root>Manova imesaṁ dhammānaṁ seṭṭhoti manova imesaṁ dhammānaṁ seṭṭhajeṭṭhoti manova imesaṁ dhammānaṁ ādhipaccaṁ karotīti manoseṭṭhā. </span><br><p id=pe8:39.13><span class=root>Manojavāti yattha mano gacchati. </span><br><p id=pe8:39.14><span class=root>Tattha ime dhammā gacchantīti manojavā. </span><br><p id=pe8:39.15><span class=root>Yathā vāto sīghaṁ gacchati añño vā koci sīghaṁ gāmako vuccate vātajavoti pakkhigāmikoti, evameva ime dhammā manena sampajāyamānā gacchanti, tattha ime dhammā gacchantīti manojavāti. </span><br><p id=pe8:39.16><span class=root>Te tividhā chandasamudānitā anāvilatā ca saṅkappo. </span><br><p id=pe8:39.17><span class=root>Sattavidhā ca kāyikaṁ sucaritaṁ vācasikaṁ sucaritaṁ, te dasa kusalakammapathā. </span><br><p id=pe8:39.18><span class=root>Tattha manasā ce pasannenāti manokammaṁ. </span><br><p id=pe8:39.19><span class=root>Bhāsati vāti vacīkammaṁ. </span><br><p id=pe8:39.20><span class=root>Karoti vāti kāyakammaṁ. </span><br><p id=pe8:39.21><span class=root>Imehi imasmiṁ sutte dasa kusalakammapathā paramāpi santā sīlavatā paramā. </span><br><p id=pe8:39.22><span class=root>So bhavati vivattiyaṁ na lokaniyyānāya vāsanābhāgiyaṁ suttaṁ bhavati. </span><br><p id=pe8:39.23><span class=root>Ayaṁ desanā. </span><br><p id=pe8:40.1><span class=root>Tattha katamo vicayo hāro? </span><br><p id=pe8:40.2><span class=root>Manopubbaṅgamā dhammāti kusalamūlāni ca aṭṭhaṅgasammattāni. </span><br><p id=pe8:40.3><span class=root>Idaṁ suttaṁ. </span><br><p id=pe8:41.1><span class=root>Yuttīti dasannaṁ kusalakammapathānaṁ yo vipāko, so sukhavedanīyo abyāpādassaṅgamāno. </span><br><p id=pe8:41.2><span class=root>Chāyāva anapāyinīti anugacchati atthi esā yutti. </span><br><p id=pe8:42.1><span class=root>Padaṭṭhānanti aṭṭhārasannaṁ manopavicārānaṁ padaṭṭhānaṁ. </span><br><p id=pe8:42.2><span class=root>Manopubbaṅgamā dhammāti sabbakusalapakkhassa ime dhammā padaṭṭhānaṁ. </span><br><p id=pe8:42.3><span class=root>Manasā ce pasannenāti yo cetaso pasādo, idaṁ saddhindriyassa padaṭṭhānaṁ. </span><br><p id=pe8:42.4><span class=root>Bhāsati vāti sammāvācāya. </span><br><p id=pe8:42.5><span class=root>Karoti vāti sammākammantassa ca sammāvāyāmassa ca padaṭṭhānaṁ. </span><br><p id=pe8:43.1><span class=root>Lakkhaṇoti iti pubbaṅgamā dhammāti vedanāpubbaṅgamāpi ete, saññāpubbaṅgamāpi ete, saṅkhārapubbaṅgamāpi ete. </span><br><p id=pe8:43.2><span class=root>Ye keci dhammā sahajātā sabbe pubbaṅgamā etesaṁ dhammānaṁ. </span><br><p id=pe8:43.3><span class=root>Tato naṁ sukhamanvetīti somanassamapi naṁ anveti yaṁ susukhacchāyā tadāpi naṁ sukhaṁ tadapi anveti. </span><br><p id=pe8:44.1><span class=root>Tattha katamo catubyūho hāro? </span><br><p id=pe8:44.2><span class=root>Manopubbaṅgamāti na idaṁ ekādivacanaṁ. </span><br><p id=pe8:44.3><span class=root>Kiṁ kāraṇā? </span><br><p id=pe8:44.4><span class=root>Sabbeyeva ime chaviññāṇakāyā, imamhi bhagavato ko adhippāyo? </span><br><p id=pe8:44.5><span class=root>Ye sukhena atthikā, te manaṁ pasādentīti ayaṁ imamhi sutte bhagavato adhippāyo. </span><br><p id=pe8:44.6><span class=root>Attho pubbeyeva niddiṭṭho. </span><br><p id=pe8:45.1><span class=root>Yāni hi kusalamūlāni, tāni aṭṭhānisaṁsamattā hetu, ayaṁ aṭṭhaṅgiko maggo. </span><br><p id=pe8:45.2><span class=root>Dasa ṭhānāni desanāhetūni desanāpaccayā niddesanā ca. </span><br><p id=pe8:45.3><span class=root>Tattha yaṁ maññe dukkhena saha nāmarūpaṁ viññāṇasaccanti aṅgena kusalamūlaṁ pahīyati, ayaṁ appahīnabhūmiyaṁ samudayo. </span><br><p id=pe8:45.4><span class=root>Yaṁ tesaṁ pahānā, ayaṁ nirodho. </span><br><p id=pe8:45.5><span class=root>Imāni cattāri saccāni. </span><br><p id=pe8:45.6><span class=root>Ayaṁ āvaṭṭo hāro. </span><br><p id=pe8:46.1><span class=root>Vibhattīti—</span><br><p id=pe8:47.1><span class=root>“Manopubbaṅgamā dhammā, </span><br><p id=pe8:47.2><span class=root>Manoseṭṭhā manojavā; </span><br><p id=pe8:47.3><span class=root>Manasā ce pasannena, </span><br><p id=pe8:47.4><span class=root>Bhāsati vā karoti vā; </span><br><p id=pe8:47.5><span class=root>Tato naṁ sukhamanveti, </span><br><p id=pe8:47.6><span class=root>Chāyāva anapāyinī”ti. </span><br><p id=pe8:48.1><span class=root>Taṁ na ekaṁsena samaṇassa vā brāhmaṇassa vā pana hoti. </span><br><p id=pe8:48.2><span class=root>Tassa vā micchādiṭṭhikassa sakasatthe cittaṁ pasādeti, tena ca pasannena cittena bhāsati byākaroti na taṁ sukhamanveti na chāyāva anugāminī, dukkhameva taṁ anveti. </span><br><p id=pe8:48.3><span class=root>Yathā vahantaṁ cakkaṁ padamanveti, idaṁ taṁ vibhajjabyākaraṇīyaṁ. </span><br><p id=pe8:48.4><span class=root>Manasā ce pasannena kāyakammaṁ vacīkammaṁ sukhavedanīyanti samaggate sukhavedanīyaṁ micchaggate dukkhavedanīyaṁ, ayaṁ vibhatti. </span><br><p id=pe8:49.1><span class=root>Tattha katamo parivattano hāro? </span><br><p id=pe8:49.2><span class=root>Manopubbaṅgamā dhammāti yaṁ manasā paduṭṭhena bhāsati vā karoti vā dukkhamassānugāminī, etāniyeva dve suttāni bhāsitāni esa eva ca paṭipakkho. </span><br><p id=pe8:49.3><span class=root>Vevacananti yadidaṁ mano cittaṁ viññāṇaṁ manindriyaṁ manoviññāṇadhātu. </span><br><p id=pe8:50.1><span class=root>Paññattīti manopubbaṅgamā dhammāti ayaṁ mano kiñci paññattiyā paññattaṁ. </span><br><p id=pe8:50.2><span class=root>Dhammāti kusalakammapathapaññattiyā paññattaṁ. </span><br><p id=pe8:50.3><span class=root>Manoseṭṭhāti visiṭṭhapaññattiyā paññattaṁ. </span><br><p id=pe8:50.4><span class=root>Manojavāti sahapaññattiyā paññattaṁ. </span><br><p id=pe8:50.5><span class=root>Cittanti nekkhammapaññattiyā paññattaṁ. </span><br><p id=pe8:50.6><span class=root>Manasā ce pasannenāti saddhindriyapaññattiyā paññattaṁ. </span><br><p id=pe8:50.7><span class=root>Manasā ce pasannenāti anāvilasaṅkappadutiyajjhānapaññattiyā paññattaṁ. </span><br><p id=pe8:50.8><span class=root>Manasā ce pasannenāti assaddhānaṁ paṭipakkhapaññattiyā paññattaṁ. </span><br><p id=pe8:50.9><span class=root>Bhāsati vāti sammāvācāpaññattiyā paññattaṁ. </span><br><p id=pe8:50.10><span class=root>Karoti vāti sammākammantapaññattiyā paññattaṁ. </span><br><p id=pe8:50.11><span class=root>Tato naṁ sukhamanvetīti jhānasamādhānaṁ. </span><br><p id=pe8:50.12><span class=root>Indriyesu manindriyaṁ. </span><br><p id=pe8:50.13><span class=root>Paṭiccasamuppāde viññāṇaṁ. </span><br><p id=pe8:50.14><span class=root>Manopubbaṅgamā dhammāti mettā ca mudutā ca jhānesu dutiyaṁ jhānaṁ tatiyañca. </span><br><p id=pe8:50.15><span class=root>Khandhesu saṅkhārakkhandhapariyāpanno. </span><br><p id=pe8:50.16><span class=root>Dhātūsu dhammadhātu, āyatanesu dhammāyatanaṁ. </span><br><p id=pe8:50.17><span class=root>Yaṁ kusalaṁ indriyesu sukhindriyañca somanassindriyañca padaṭṭhānaṁ. </span><br><p id=pe8:50.18><span class=root>Imesaṁ dhammānaṁ paṭiccasamuppannānaṁ phassapaccayā sukhavedanīyo phasso sukhavedanā manopavicāresu somanassavicāro chattiṁsesu paṭhamapadesu cha somanassanekkhammassitā. </span><br><p id=pe8:50.19><span class=root>Iti ayaṁ otaraṇo hāro. </span><br><p id=pe8:51.1><span class=root>Tattha katamo sodhano hāro? </span><br><p id=pe8:51.2><span class=root>Yaṁ atthaṁ ārabbha idaṁ suttaṁ bhāsitaṁ. </span><br><p id=pe8:51.3><span class=root>So attho niyutto etamatthaṁ ārabbha suttaṁ. </span><br><p id=pe8:51.4><span class=root>Ayaṁ sodhano hāro. </span><br><p id=pe8:52.1><span class=root>Tattha katamo adhiṭṭhāno hāro? </span><br><p id=pe8:52.2><span class=root>Manopubbaṅgamā dhammāti vevacanapaññatti, na ekattapaññatti. </span><br><p id=pe8:52.3><span class=root>Dhammāti ekato na vevacanapaññatti. </span><br><p id=pe8:52.4><span class=root>Manasā ce pasannenāti so pasādo dvidho ajjhattañca abyāpādāvikkhambhanabahiddhā ca okappanato. </span><br><p id=pe8:52.5><span class=root>So ajjhattapasādo dvidho. </span><br><p id=pe8:52.6><span class=root>Samugghātapasādo ca vikkhambhanapasādo ca byāpādapariyuṭṭhānaṁ. </span><br><p id=pe8:52.7><span class=root>Vighāto na mūlapasādo jātamūlampi vā. </span><br><p id=pe8:52.8><span class=root>Pasādo sabyāpādaṁ vighātena. </span><br><p id=pe8:52.9><span class=root>Tato naṁ sukhamanvetīti sukhaṁ kāyikañca cetasikañca appiyavippayogopi piyasampayogopi nekkhammasukhampi puthujjanasukhampi pītisambojjhaṅgampi cetasikaṁ sukhaṁ. </span><br><p id=pe8:52.10><span class=root>Yampi passaddhakāyo sukhaṁ vedeti, tampi kāyikaṁ sukhaṁ bojjhaṅgā ca cetasikaṁ sukhaṁ. </span><br><p id=pe8:52.11><span class=root>Yampi passaddhakāyo sukhaṁ vedesi, tampi tañca sukhapadaṭṭhānaṁ paññattiyā yathāvuttaṁ taṁ aparāmaṭṭhaṁ kusalānaṁ dhammānaṁ. </span><br><p id=pe8:52.12><span class=root>Anvetīti appanā sandissati na cāyaṁ vā pattabhūto anveti. </span><br><p id=pe8:52.13><span class=root>Tadidaṁ suttaṁ dvīhi ākārehi adhiṭṭhātabbaṁ. </span><br><p id=pe8:52.14><span class=root>Hetunā ca yo pasannamānaso vipākena ca yo dukkhavedanīyo. </span><br><p id=pe8:53.1><span class=root>Parikkhāroti bhagavā pañcasatena bhikkhusaṅghena nagaraṁ pavisati rājagahaṁ. </span><br><p id=pe8:53.2><span class=root>Tattha manusso puggalo bhagavantaṁ parivisati, tassa pasādo uppanno kusalamūlapubbayogāvacaropi. </span><br><p id=pe8:53.3><span class=root>So aññesañca akkhāti, idaṁ vācaṁ bhāsati lābhā tesaṁ, yesaṁ nivesanaṁ bhagavā pavisati, amhākampi yadi bhaveyya mayampi bhagavato sampasādaṁ lacchamhāti. </span><br><p id=pe8:53.4><span class=root>Yena bhagavā tenañjaliṁ paṇāmetvā “namo bhagavato namo bhagavato”ti abyāpādamāno ekamante aṭṭhāsi. </span><br><p id=pe8:53.5><span class=root>Tadanantare bhagavā imaṁ suttaṁ abhāsittha “manopubbaṅgamā dhammā”ti. </span><br><p id=pe8:53.6><span class=root>Sabbaṁ suttaṁ tathā yaṁ paresaṁ bhāsati idaṁ vācākammaṁ. </span><br><p id=pe8:53.7><span class=root>Yaṁ añjaliṁ paṇāmeti, idaṁ kāyakammaṁ. </span><br><p id=pe8:53.8><span class=root>Yo manopasādo, idaṁ manokammaṁ. </span><br><p id=pe8:53.9><span class=root>Tattha yaṁ paresaṁ pakāseti bhāsati vaṇṇaṁ. </span><br><p id=pe8:53.10><span class=root>Yesaṁ bhagavā nivesanaṁ gacchatīti. </span><br><p id=pe8:53.11><span class=root>Sabbaṁ tassa alobho kusalamūlaṁ. </span><br><p id=pe8:53.12><span class=root>Yaṁ bhagavati mettacitto, tassa adoso kusalamūlaṁ. </span><br><p id=pe8:53.13><span class=root>Yaṁ añjaliṁ paṇāmeti mānañca niggaṇhāti, tatthassa amoho kusalamūlaṁ pātubhavati. </span><br><p id=pe8:53.14><span class=root>Yaṁ uḷārapaññaṁ paṭilabhati, idamassa diṭṭhivipallāsappahānaṁ. </span><br><p id=pe8:53.15><span class=root>Yaṁ tathāyeva saṁvaro hoti, idamassa saññāvipallāsappahānaṁ. </span><br><p id=pe8:53.16><span class=root>Yaṁ manassa pasādanaṁ, idamassa cittavipallāsappahānanti akusalavipallāsānaṁ vikkhambhanaṁ pahānaṁ paccayo. </span><br><p id=pe8:53.17><span class=root>Tīṇi kusalamūlāni yo anāvilacittasaṅkappo, so tassa manasikāroti vuccati. </span><br><p id=pe8:53.18><span class=root>Yaṁ kilesehi vikkhambhanaṁ iti vipallāsā ca ārammaṇā sappaccayatāya paccayo kusalamūlāni ca sandissayatāya paccayo, so ca manasikāro hetunā iminā paccayena cittaṁ uppannaṁ. </span><br><p id=pe8:53.19><span class=root>Tattha yaṁ sasatthārammaṇaṁ cittaṁ pavattaṁ ayaṁ buddhānussati. </span><br><p id=pe8:53.20><span class=root>Yampi bhagavato guṇe manasi karoti, ayamassa dhammānussati. </span><br><p id=pe8:53.21><span class=root>Tattha satisampajaññaṁ hetu, ayañca paccayo. </span><br><p id=pe8:53.22><span class=root>Vācā paññā hetu vitakkavicārā paccayo. </span><br><p id=pe8:53.23><span class=root>Kāyasaṅkhārā kammassa abhisaṅkhāro nāma hetu vā appaccayo sukhavedanīyassa kammassa upacayo hetukā kammassa paccayo. </span><br><p id=pe8:54.1><span class=root>Tattha katamo samāropano hāro? </span><br><p id=pe8:54.2><span class=root>Manasāyeva pasannena satoyevettha pasanno api ca cittavodānā sattā vimuccantīti tena sattā cittapubbaṅgamā cittena pasannena cetanāpi tattha cittabhūtā bhavantīti paṭighā ayaṁ cetanānaṁ pasādena kāyo cassa pasādo, so ca ārabhati pasādena pasanno saññānanti cassa aviparītā, so pañcavidho vikkhambhanā, kāyapassambhanāyeva pasādo cittasito cittaṁ pana pubbaṁyeva pasannaṁ. </span><br><p id=pe8:54.3><span class=root>Ayaṁ samāropanā. </span><br><p id=pe8:54.4><span class=root>Evaṁ pañcannampi pasādo. </span><br><p id=pe8:54.5><span class=root>Tato naṁ sukhamanvetīti katamaṁ bhagavā niddisati? </span><br><p id=pe8:54.6><span class=root>Na hi attasaccaṁ tassa kammassa vipāko anveti. </span><br><p id=pe8:54.7><span class=root>Tassa upāyo anugacchati yadā sitapaccayā uppajjate somanassaṁ avippaṭisāropi anveti. </span><br><p id=pe8:54.8><span class=root>Ayaṁ samāropano hāro. </span><br><p id=pe8:55.1><span class=root>Mahānāmasakkassa suttaṁ. </span><br><p id=pe8:55.2><span class=root>Tasmiñce samaye assato asampajāno kālaṁ kareyya kāme bhavati. </span><br><p id=pe8:55.3><span class=root>Assato abhisamāhāro yo mā bhāyi, mahānāma, yaṁ taṁ cittaṁ dīgharattaṁ saddhāparibhāvitaṁ sīlaparibhāvitaṁ sutacāgaparibhāvitanti vitthārena kātabbaṁ. </span><br><p id=pe8:55.4><span class=root>Cāgena ca paññāya ca kiṁ dasseti? </span><br><p id=pe8:55.5><span class=root>Yā saddhā, sā cetaso pasādo. </span><br><p id=pe8:55.6><span class=root>Yā anāvilasaṅkappitā, sā saddhā. </span><br><p id=pe8:55.7><span class=root>Kiṁ kāraṇā? </span><br><p id=pe8:55.8><span class=root>Anāvilalakkhaṇā. </span><br><p id=pe8:55.9><span class=root>Anāvilalakkhaṇā hi saddhā. </span><br><p id=pe8:55.10><span class=root>Apare āhu guṇaparisuddhiniṭṭhāgamanalakkhaṇā, yañca apare vā vacanapaṭiggahalakkhaṇā saddhā. </span><br><p id=pe8:55.11><span class=root>Aparo pariyāyo attānaṁ yadi evaṁ okappeti “nāhaṁ kiñci jānāmīti esā ahaṁ tattha anuññattā anaññatā”ti. </span><br><p id=pe8:55.12><span class=root>Ayaṁ saddhāti. </span><br><p id=pe8:55.13><span class=root>Aparo pariyāyo ekasaṭṭhiyā diṭṭhigatānaṁ ādīnavānupassanā aniccaṁ dukkhamanattāti. </span><br><p id=pe8:55.14><span class=root>Tena ca padiṭṭhaṁ bhavati yathā gambhīre udapāne udakaṁ cakkhunā passati na ca kāyena abhisambhunāti. </span><br><p id=pe8:55.15><span class=root>Evamassa ariyā nijjhānakkhantiyā diṭṭhi bhavati, na ca sacchikatā. </span><br><p id=pe8:55.16><span class=root>Ayaṁ vuccati saddhā. </span><br><p id=pe8:55.17><span class=root>Sā ca lokikā. </span><br><p id=pe8:55.18><span class=root>Aparo pariyāyo khamati puthujjanabhūtassa vīsati cāti ko sakkāyādhīnā na niveso. </span><br><p id=pe8:55.19><span class=root>Na etaṁ ekanti nayasaññā yathābhūtaṁ diṭṭhiyā tu khalu mudūhi pañcahi indriyehi dassanamaggena pahīnā bhavanti. </span><br><p id=pe8:55.20><span class=root>Diṭṭhekaṭṭhā ca kilesā, ayaṁ saddhā. </span><br><p id=pe8:56.1><span class=root>Sotāpattaṅgamadukkhāyaṁ bhūmiyaṁ paripuṇṇā vuccati. </span><br><p id=pe8:56.2><span class=root>Tasmiṁyeva bhūmiyaṁ sekkhasīlaṁ ariyā dhāranti vuccati. </span><br><p id=pe8:56.3><span class=root>Tasmiṁyeva bhūmiyaṁ mudupaññā paññindriyanti vuccati. </span><br><p id=pe8:56.4><span class=root>Tasmiṁyeva bhūmiyaṁ khandhehi anatthikatā, ayaṁ cāgo. </span><br><p id=pe8:56.5><span class=root>Tasmā saddhā cāgādhiṭṭhānena niddisitabbā. </span><br><p id=pe8:56.6><span class=root>Yatikena bhiyyo manena sā hissa viparītā diṭṭhikā assaddhā, sā nayanaupadhīsu pamattā samādinnā. </span><br><p id=pe8:56.7><span class=root>Tattha saddhindriyaṁ yo kāmaṁ parivissanti iti santapāpapaṭinissaggā na cāgādhiṭṭhānaṁ paññindriyena paññādhiṭṭhānaṁ, sīlena upasamādhiṭṭhānaṁ. </span><br><p id=pe8:56.8><span class=root>Ime cattāro dhammā sīlaṁ paribhāvayanti saddhā sīlaṁ cāgo ca paññāti. </span><br><p id=pe8:56.9><span class=root>Tattha saddhāya oghaṁ tarati. </span><br><p id=pe8:56.10><span class=root>Yaṁ sīlaṁ, ayaṁ appamādo. </span><br><p id=pe8:56.11><span class=root>Yo cāgo, idaṁ paññāya kammaṁ. </span><br><p id=pe8:56.12><span class=root>Yā paññā, idaṁ paññindriyaṁ, tattha yaṁ saddhindriyaṁ. </span><br><p id=pe8:56.13><span class=root>Taṁ tīsu aveccappasādesu. </span><br><p id=pe8:56.14><span class=root>Yaṁ sīlaṁ, taṁ saddhindriyesu. </span><br><p id=pe8:56.15><span class=root>Yo cāgo, so catūsu jhānesu. </span><br><p id=pe8:56.16><span class=root>Yā paññā, sā saccesu, sati sabbatthagāminī. </span><br><p id=pe8:56.17><span class=root>Tassa sekkhassa bhaddikā bhati, bhaddiko abhisamparāyo. </span><br><p id=pe8:56.18><span class=root>Tassa sammuṭṭhassatikassa sīlaṁ karontassa na kāyasammuṭṭhassatitāya tāni vā indriyāni taṁ vā kusalamūlaṁ kammavipākaṁ bhavati. </span><br><p id=pe8:56.19><span class=root>Tassa tikassa atthaniddeso. </span><br><p id=pe8:56.20><span class=root>Tattha saddhā sīlaṁ cāgo paññā cattāro dhammā. </span><br><p id=pe8:56.21><span class=root>Yā saddhā yā ca paññā, idaṁ manosucaritaṁ. </span><br><p id=pe8:56.22><span class=root>Yaṁ sīlaṁ, idaṁ kāyikaṁ vācasikaṁ sucaritaṁ. </span><br><p id=pe8:56.23><span class=root>Yo cāgo, idaṁ cetasikaṁ alobho sucaritaṁ. </span><br><p id=pe8:56.24><span class=root>Iti citte gahite pañcakkhandhā gahitā bhavanti. </span><br><p id=pe8:56.25><span class=root>Imehi dhammehi sucaritaṁ idaṁ dukkhañca ariyasaccaṁ padaṭṭhānaṁ maggassa. </span><br><p id=pe8:57.1><span class=root>Tattha katamo vicayo hāro? </span><br><p id=pe8:57.2><span class=root>Yā ca saddhā yañca sīlaṁ. </span><br><p id=pe8:57.3><span class=root>Taṁ kissa karoti? </span><br><p id=pe8:57.4><span class=root>Yā saddhā tāya bhagavantaṁ anussarati mattenapi hatthinā samāgatā, assa bho kukkurā sabbaṁ sīlena nappaṭipajjati kāyena vā vācāya vā ṭhānaṁ visārado bhavatīti avippaṭisārī paññā yassa paññattaṁ upaṭṭhapeti. </span><br><p id=pe8:57.5><span class=root>Tassa akhaṇḍassa sīlaṁ yaṁ na pacchi tassaṁ mohassa akusalacittaṁ uppajjati micchādiṭṭhisahagataṁ vā, ayaṁ vicayo hāro. </span><br><p id=pe8:57.6><span class=root>Dhammavādino bhaddikārāti bhavissati atthi esā yutti. </span><br><p id=pe8:58.1><span class=root>Tattha katamo padaṭṭhāno hāro? </span><br><p id=pe8:58.2><span class=root>Yamidaṁ cittaṁ dīgharattaṁ paribhāvitaṁ saddhāya sīlena cāgena paññāya samādhinā paṭhamajjhānassa padaṭṭhānaṁ. </span><br><p id=pe8:58.3><span class=root>Yā saddhā assa anāvilasaṅkappo, taṁ dutiyajjhānassa padaṭṭhānaṁ. </span><br><p id=pe8:58.4><span class=root>Tīṇi ca aveccappasādā yaṁ sīlaṁ, taṁ ariyakantaṁ, taṁ sīlakkhandhassa padaṭṭhānaṁ. </span><br><p id=pe8:58.5><span class=root>Yā paññā, sā paññākkhandhassa padaṭṭhānaṁ. </span><br><p id=pe8:58.6><span class=root>Ime ca dhammā idañca cittaṁ ekodibhūtasamādhissa padaṭṭhānaṁ. </span><br><p id=pe8:58.7><span class=root>Saddhā saddhindriyassa padaṭṭhānaṁ. </span><br><p id=pe8:58.8><span class=root>Cāgo samādhindriyassa padaṭṭhānaṁ. </span><br><p id=pe8:58.9><span class=root>Paññā paññindriyassa padaṭṭhānaṁ. </span><br><p id=pe8:58.10><span class=root>Saddhā ca paññā ca vipassanāya padaṭṭhānaṁ. </span><br><p id=pe8:58.11><span class=root>Sīlañca cāgo ca samathassa padaṭṭhānaṁ. </span><br><p id=pe8:58.12><span class=root>Saddhā ca paññā ca avijjā virāgāya paññāvimuttiyā padaṭṭhānaṁ. </span><br><p id=pe8:58.13><span class=root>Sīlañca cāgo ca rāgavirāgāya cetovimuttiyā padaṭṭhānaṁ. </span><br><p id=pe8:59.1><span class=root>Tattha katamo lakkhaṇo hāro? </span><br><p id=pe8:59.2><span class=root>Viññāṇe vutte saddhāsatibhāvite sabbe pañcakkhandhā vuttā bhavanti. </span><br><p id=pe8:59.3><span class=root>Saddhāya bhaṇitāya sabbāni satta dhanāni bhaṇitāni honti saddhādhanaṁ …pe… </span><br><p id=pe8:59.4><span class=root>sīlakkhandhe vutte samādhikkhandho ca paññākkhandho ca vuttā bhavanti. </span><br><p id=pe8:59.5><span class=root>Yaṁ taṁ cittaṁ dīgharattaṁ paribhāvitaṁ pacchimake kāle na tadanuparivatti bhavissatīti netaṁ ṭhānaṁ vijjati. </span><br><p id=pe8:59.6><span class=root>Tattha saññāpi tadanuparivattinī bhavati. </span><br><p id=pe8:59.7><span class=root>Yepi tajjātikā dhammā, tepi tadanuparivattino bhavanti. </span><br><p id=pe8:59.8><span class=root>Rūpasaññā rūpasañcetanānupassanamanasikāro evaṁ channaṁ āyatanānaṁ viññāṇakāye, ayaṁ lakkhaṇo hāro. </span><br><p id=pe8:60.1><span class=root>Tattha katamo catubyūho hāro? </span><br><p id=pe8:60.2><span class=root>Idha sutte bhagavato ko adhippāyo? </span><br><p id=pe8:60.3><span class=root>Ye bhaddikaṁ bhatiṁ ākaṅkheyya bhaddikañca abhisamparāyaṁ, te saddhaṁ sīlaṁ cāgaṁ paññañca manasi karissanti, ayaṁ adhippāyo. </span><br><p id=pe8:60.4><span class=root>Ye caññepi sattā tathāgatassa sammukhaṁ na paṭiyujjhante, imaṁ dhammaṁ sotā avippaṭisārato kālaṁ karissantīti, ayaṁ adhippāyo. </span><br><p id=pe8:61.1><span class=root>Tattha katamo āvaṭṭo hāro? </span><br><p id=pe8:61.2><span class=root>Idampi cattāro dhammā saddhā ca paññā ca assaddhiyañca avijjañca hananti. </span><br><p id=pe8:61.3><span class=root>Sīlañca cāgo ca taṇhā ca dosañca hananti. </span><br><p id=pe8:61.4><span class=root>Tassa dve mūlāni pahīyanti. </span><br><p id=pe8:61.5><span class=root>Dukkhaṁ nivatteti appahīnabhūmiyañca dvimūlāni pañcakkhandhā. </span><br><p id=pe8:61.6><span class=root>Dve ariyasaccāni samatho ca vipassanā ca. </span><br><p id=pe8:61.7><span class=root>Dvinnaṁ mūlānaṁ pahānaṁ. </span><br><p id=pe8:61.8><span class=root>Imāni dve saccāni nirodho ca maggo ca. </span><br><p id=pe8:61.9><span class=root>Ayaṁ āvaṭṭo hāro. </span><br><p id=pe8:62.1><span class=root>Tattha katamo vibhatti? </span><br><p id=pe8:62.2><span class=root>Yaṁ taṁ cittaṁ saddhāparibhāvitaṁ …pe… </span><br><p id=pe8:62.3><span class=root>sace puthujjanassa tassapi bhaddikā bhati bhavissatīti na ekaṁsena tassa kammaṁ diṭṭheyeva dhamme vipākanti paccessati, aparamhi vā pariyāye bhavissati. </span><br><p id=pe8:62.4><span class=root>Yaṁ vā atītaṁ vipākāya paccupaṭṭhitaṁ, tappaccayāni cetāni, ye yathā mahākammavibhaṅge “tenāyaṁ vibhajjabyākaraṇiyo niddeso dhammacārino yā bhaddikā bhatī”ti. </span><br><p id=pe8:63.1><span class=root>Tattha katamā parivattanā? </span><br><p id=pe8:63.2><span class=root>Assaddhiyaṁ dussīlyaṁ yaṁ maccheraṁ duppaññaṁ ca yañca paṭipakkhena pahīnā bhavanti, ayaṁ parivattanā. </span><br><p id=pe8:64.1><span class=root>Tattha katamaṁ vevacanaṁ? </span><br><p id=pe8:64.2><span class=root>Yaṁ taṁ cittaṁ dīgharattaṁ paribhāvitaṁ cittaṁ manoviññāṇaṁ …pe… </span><br><p id=pe8:64.3><span class=root>yaṁ saddhābalaṁ saddhindriyaṁ, yaṁ sīlaṁ taṁ sucaritaṁ, saṁyamo niyamo damo khandhatā imāni tassa vevacanāni. </span><br><p id=pe8:64.4><span class=root>Yo cāgo so paṭinissaggo alobho vosaggo cāgoyiṭṭhānaṁ. </span><br><p id=pe8:64.5><span class=root>Yā paññā sā paññattā paññappabhā paññindriyaṁ paññābalaṁ. </span><br><p id=pe8:65.1><span class=root>Tattha katamā paññatti? </span><br><p id=pe8:65.2><span class=root>Yaṁ taṁ cittaṁ bījaṁ paññattiyā paññattaṁ. </span><br><p id=pe8:65.3><span class=root>Paribhāvanā vāsanā paññattiyā paññatti. </span><br><p id=pe8:65.4><span class=root>Saddhā pasādapaññattiyā paññattā. </span><br><p id=pe8:65.5><span class=root>Sīlaṁ sucaritapaññattiyā paññattaṁ. </span><br><p id=pe8:65.6><span class=root>Cāgo puññakiriyapaññattiyā paññatto. </span><br><p id=pe8:65.7><span class=root>Paññā vīmaṁsapaññattiyā paññattā. </span><br><p id=pe8:65.8><span class=root>Ime tayo dhammā saddhā sīlaṁ cāgo paññavato pārisuddhiṁ gacchanti. </span><br><p id=pe8:66.1><span class=root>Tattha katamo otaraṇo? </span><br><p id=pe8:66.2><span class=root>Yaṁ cittaṁ, taṁ khandhesu viññāṇakkhandho, dhātūsu manoviññāṇadhātu, āyatanesu manāyatanaṁ. </span><br><p id=pe8:66.3><span class=root>Ye cattāro dhammā, te khandhesu saṅkhārakkhandhe pariyāpannā …pe… </span><br><p id=pe8:66.4><span class=root>dhātūsu āyatanesu. </span><br><p id=pe8:67.1><span class=root>Tattha katamo sodhano hāro? </span><br><p id=pe8:67.2><span class=root>Idaṁ bhagavato bhāsitaṁ mahānāmena sakkena pucchitena sabbaṁ taṁ niyuttaṁ. </span><br><p id=pe8:68.1><span class=root>Tattha katamo adhiṭṭhāno? </span><br><p id=pe8:68.2><span class=root>Idaṁ cittaṁ vemattatāya paññattaṁ akusalehi cittehi aparibhāvitehi paribhāvitanti yāni puna paribhāvitāni aññesampi tattha upādāya paññattaṁ sabbepime cattāro dhammā ekattatāya paññattā. </span><br><p id=pe8:68.3><span class=root>Bhaddikā bhatīti kāmabhogino teva rūpadhātu arūpadhātu manussāti sabbā bhaddikā bhati tadeva kathāya paññattaṁ, ayaṁ paññatti. </span><br><p id=pe8:69.1><span class=root>Tattha katamo parikkhāro? </span><br><p id=pe8:69.2><span class=root>Cittassa indriyāni paccayo ādhipateyyapaccayatāya manasikāro. </span><br><p id=pe8:69.3><span class=root>Hetupaccayatāya paccayo. </span><br><p id=pe8:69.4><span class=root>Saddhāya lokikā paññā hetupaccayatāya paccayo. </span><br><p id=pe8:69.5><span class=root>Yoniso ca manasikāro paccayo. </span><br><p id=pe8:69.6><span class=root>Sīlassa patirūpadesavāso paccayo. </span><br><p id=pe8:69.7><span class=root>Attasammāpaṇidhānañca hetu. </span><br><p id=pe8:69.8><span class=root>Cāgassa alobho hetu. </span><br><p id=pe8:69.9><span class=root>Avippaṭisāro ca hetupaccayo. </span><br><p id=pe8:69.10><span class=root>Paññā parato ca ghoso ajjhattañca yoniso manasikāro hetupaccayo ca. </span><br><p id=pe8:70.1><span class=root>Tattha katamo samāropano? </span><br><p id=pe8:70.2><span class=root>Yaṁ taṁ cittaṁ dīgharattaṁ paribhāvitanti cetasikāpi. </span><br><p id=pe8:70.3><span class=root>Ettha sabbe dhammā paribhāvitā bhaddikā te bhati bhavissati, bhaddikā upapattiko abhisamparāyo. </span><br><p id=pe8:70.4><span class=root>Iti ye keci manussakā upabhogaparibhogā sabbe bhaddikā bhatiyeva, ayaṁ samāropano. </span><br><p id=pe8:71.1><span class=root>Uddhaṁ adho sabbadhi vītarāgoti gāthā. </span><br><p id=pe8:71.2><span class=root>Tattha kiṁ uddhaṁ nāma? </span><br><p id=pe8:71.3><span class=root>Yaṁ ito uddhaṁ bhavissati anāgāmī, idaṁ uddhaṁ. </span><br><p id=pe8:71.4><span class=root>Adho nāma yamatikkantamatītaṁ, idamavoca apadānatanti uddhaṁ. </span><br><p id=pe8:71.5><span class=root>Tattha atītena sassatadiṭṭhi pubbantākappikānaṁ aparantadiṭṭhi kesañci, ucchedadiṭṭhiṁ yaṁ vuttakappikānaṁ imā ceva diṭṭhiyo ucchedadiṭṭhi ca sassatadiṭṭhi ca. </span><br><p id=pe8:71.6><span class=root>Tatthāyaṁ sassatadiṭṭhi imāni pannarasa padāni sakkāyadiṭṭhi sassataṁ bhajanti. </span><br><p id=pe8:71.7><span class=root>Rūpavantaṁ me attā, attani me rūpaṁ, rūpaṁ me attāti yaduccate paññaṁ paridahanti. </span><br><p id=pe8:71.8><span class=root>Yā ucchedadiṭṭhi sā pañcasatāni ucchedaṁ bhajanti. </span><br><p id=pe8:71.9><span class=root>Te “taṁ jīvaṁ taṁ sarīran”ti passanti, rūpaṁ me attāti tathārūpā catubbidhā sakkāyadiṭṭhi ucchedena ca sassatena ca. </span><br><p id=pe8:71.10><span class=root>Evaṁ pañcasu khandhesu vīsativatthukāya diṭṭhiyā pannarasa padāni pubbantaṁ bhajanti. </span><br><p id=pe8:71.11><span class=root>Sassatadiṭṭhiyā pañca padāni aparantaṁ bhajanti ucchedadiṭṭhiyā. </span><br><p id=pe8:71.12><span class=root>Tattha “ayamahamasmī”ti passantā rūpaṁ attato samanupassati, so ucchedavādī rūpavantañca attānaṁ, attani ca rūpaṁ, rūpasmiṁ vā attāti so passati cāti iti ucchedadiṭṭhi ca, attato paṭissarati sassatadiṭṭhi pubbantato ca paṭissarati. </span><br><p id=pe8:71.13><span class=root>“Ayamahamasmī”ti na samanupassati. </span><br><p id=pe8:71.14><span class=root>Tassa diṭṭhāsavā pahānaṁ gacchanti. </span><br><p id=pe8:71.15><span class=root>Yo tīsu addhāsu pubbante ca aparante ca tena tena niddiṭṭhānena uddhaṁ adho sabbadhi vītarāgo “ahamasmī”ti na anupassatīti iminā dvārena iminā payogena iminā upāyena idaṁ dassanabhūmi ca sotāpattiphalañca so ariyo payogo anabhāvaṅgatena saṁsārena apunabbhavāti yo koci ariyo payogo punabbhavāya mudūni vā pañcindriyāni majjhāni adhimattāni vā sabbaṁ apunabbhavappahānāya saṁvattanti. </span><br><p id=pe8:71.16><span class=root>Ahanti diṭṭhogho kāmogho bhavogho avijjogho ca odhiso. </span><br><p id=pe8:71.17><span class=root>Tattha desanāhārena cattāri saccāni pañcahi indriyehi sotāpattiphalena ca dve saccāni maggo ca nirodho ca. </span><br><p id=pe8:71.18><span class=root>Sakkāyasamudayena dve saccāni dukkhañca samudayo ca, ayaṁ desanā hāro. </span><br><p id=pe8:72.1><span class=root>Tattha katamo vicayo? </span><br><p id=pe8:72.2><span class=root>“Ayamahamasmī”ti asamanupassanto tīṇi dassanappahātabbāni saṁyojanāni pajahati. </span><br><p id=pe8:72.3><span class=root>Ayaṁ vicayo. </span><br><p id=pe8:73.1><span class=root>Tattha katamā yutti? </span><br><p id=pe8:73.2><span class=root>Tividhā puggalā koci ugghaṭitaññū koci vipañcitaññū koci neyyo. </span><br><p id=pe8:73.3><span class=root>Ugghaṭitaññū tikkhindriyo ca tato vipañcitaññū mudindriyo tato mudindriyehi neyyo. </span><br><p id=pe8:73.4><span class=root>Tattha ugghaṭitaññū tikkhindriyatāya dassanabhūmimāgamma sotāpattiphalaṁ pāpuṇāti, ekabījako bhavati. </span><br><p id=pe8:73.5><span class=root>Ayaṁ paṭhamo sotāpanno. </span><br><p id=pe8:73.6><span class=root>Vipañcitaññū mudūhi indriyehi dassanabhūmimāgamma sotāpattiphalaṁ pāpuṇāti, kolaṅkolo ca hoti. </span><br><p id=pe8:73.7><span class=root>Ayaṁ dutiyo sotāpanno. </span><br><p id=pe8:73.8><span class=root>Tattha neyyo dassanabhūmimāgamma sotāpattiphalaṁ pāpuṇāti, sattakkhattuparamo ca bhavati. </span><br><p id=pe8:73.9><span class=root>Ayaṁ tatiyo sotāpanno. </span><br><p id=pe8:74.1><span class=root>Atthi esā yutti mudumajjhādhimattehi indriyehi mudumajjhādhimattaṁ bhūmiṁ sacchikareyya sakkāyadiṭṭhippahānena vā diṭṭhigatāni pajahati. </span><br><p id=pe8:74.2><span class=root>Ayaṁ yutti. </span><br><p id=pe8:75.1><span class=root>Tattha katamo padaṭṭhāno? </span><br><p id=pe8:75.2><span class=root>Tattha sakkāyadiṭṭhi sabbamicchādiṭṭhiyā padaṭṭhānaṁ. </span><br><p id=pe8:75.3><span class=root>Sakkāyo nāmarūpassa padaṭṭhānaṁ. </span><br><p id=pe8:75.4><span class=root>Nāmarūpaṁ sakkāyadiṭṭhiyā padaṭṭhānaṁ. </span><br><p id=pe8:75.5><span class=root>Pañca indriyāni rūpīni rūparāgassa padaṭṭhānaṁ. </span><br><p id=pe8:75.6><span class=root>Saḷāyatanaṁ ahaṅkārassa padaṭṭhānaṁ. </span><br><p id=pe8:75.7><span class=root>Tattha katamo lakkhaṇo? </span><br><p id=pe8:75.8><span class=root>Dvīsu diṭṭhīsu pahīnāsu tattha ekā diṭṭhi diṭṭhigatāni pahānaṁ gacchanti. </span><br><p id=pe8:75.9><span class=root>Uddhaṁ ca adho ca vītarāgo sabbarajanīyesu vītarāgo hoti. </span><br><p id=pe8:75.10><span class=root>Tajjā parabhūmiyaṁ, idaṁ paccayanti yathābhūtaṁ passati. </span><br><p id=pe8:75.11><span class=root>So sabbapaṭiccasamuppādaṁ āmasati. </span><br><p id=pe8:75.12><span class=root>Ayaṁ lakkhaṇo hāro. </span><br><p id=pe8:76.1><span class=root>Tattha katamo catubyūho hāro? </span><br><p id=pe8:76.2><span class=root>Imamhi sutte bhagavato ko adhippāyo? </span><br><p id=pe8:76.3><span class=root>Ye sattā ye nābhiramissanti, te diṭṭhippahānāya vāyamissanti. </span><br><p id=pe8:76.4><span class=root>Ayamettha bhagavato adhippāyo. </span><br><p id=pe8:76.5><span class=root>Ayaṁ catubyūho hāro. </span><br><p id=pe8:77.1><span class=root>Tattha katamo āvaṭṭo hāro? </span><br><p id=pe8:77.2><span class=root>Yānimāni mudūni pañcindriyāni tāni orambhāgiyāni pañcindriyāni. </span><br><p id=pe8:77.3><span class=root>Sabbena sabbaṁ samūhananti abhijjhābyāpādo ca bhāvanākārena sekkhāya vimuttiyā balaṁ saddhā, uddhambhāgiyāni diṭṭhivasena balaṁ saddhā, vīriyindriyaṁ ārabhitattā satindriyaṁ paggahitattā accantaṁ niṭṭhaṁ gacchanti. </span><br><p id=pe8:77.4><span class=root>Tattha yāni indriyāni, ayaṁ maggo saṅkilesappahānaṁ. </span><br><p id=pe8:77.5><span class=root>Ayaṁ nirodho āyatiṁ anuppādadhammo, idaṁ dukkhaṁ. </span><br><p id=pe8:77.6><span class=root>Ayaṁ āvaṭṭo hāro. </span><br><p id=pe8:78.1><span class=root>Tattha katamo vibhatti hāro? </span><br><p id=pe8:78.2><span class=root>“Ayamahamasmī”ti yo samanupassati, so ca kho adhimattena lokikā yaṁ bhūmiyaṁ na tu ariyena payogena so sakkāyadiṭṭhi pajahati. </span><br><p id=pe8:78.3><span class=root>Yaṁ vuccati tajjāya bhūmiyā adhimattāya. </span><br><p id=pe8:78.4><span class=root>Tattha tajjāya bhūmiyaṁ pañcahi ākārehi adhimattataṁ paṭilabhati sīlena vatena bāhusaccena samādhinā nekkhammasukhena. </span><br><p id=pe8:78.5><span class=root>Tattha appatte pattasaññī adhimānaṁ gaṇhāti. </span><br><p id=pe8:78.6><span class=root>Etasmiṁyeva vatthuppattiyaṁ bhagavā idaṁ suttaṁ bhāsati. </span><br><p id=pe8:78.7><span class=root>Sīlavā vatamattenāti. </span><br><p id=pe8:78.8><span class=root>Tattha yo appatte pattasaññī tassa yo samādhi, so sāmiso kāpurisasevito pana so kāpurisā vuccanti puthujjanā. </span><br><p id=pe8:78.9><span class=root>Āmisaṁ yañca ariyamaggamāgamma lokikā anariyaṁ tena samādhi hoti anariyo kāpurisasevito. </span><br><p id=pe8:78.10><span class=root>Yo pana ariyākārena yathābhūtaṁ na jānāti na passati, so adhigamanaṁ pajahati yo ariyena samādhinā akāpurisasevitena nirāmisena nīyati, tattha akāpurisā vuccanti ariyapuggalā. </span><br><p id=pe8:78.11><span class=root>Yo tehi sevito samādhi, so akāpurisasevito. </span><br><p id=pe8:78.12><span class=root>Tasmā ekaṁ vibhajjabyākaraṇīyaṁ “ayamahamasmī”ti asamanupassanto tathā pāteti. </span><br><p id=pe8:79.1><span class=root>Tattha katamā parivattanā? </span><br><p id=pe8:79.2><span class=root>Imāya dassanabhūmiyā kilesā pahātabbā, tehi pahīyanti aniddiṭṭhāpi bhagavatā niddisitabbā yo. </span><br><p id=pe8:80.1><span class=root>Tattha katamaṁ vevacanaṁ? </span><br><p id=pe8:80.2><span class=root>Yā sakkāyadiṭṭhiyā attadiṭṭhiyā. </span><br><p id=pe8:80.3><span class=root>Ayaṁ bhūmi. </span><br><p id=pe8:80.4><span class=root>Ye kilesā pahātabbā. </span><br><p id=pe8:80.5><span class=root>Te appahīyanti aniddiṭṭhāpi bhagavatā sassatadiṭṭhi ca ucchedadiṭṭhi ca, sā pariyantadiṭṭhi ca. </span><br><p id=pe8:80.6><span class=root>Yā apariyantadiṭṭhi ca, sā sassatadiṭṭhi ca. </span><br><p id=pe8:80.7><span class=root>Yā ucchedadiṭṭhi, sā natthikā diṭṭhi. </span><br><p id=pe8:80.8><span class=root>Yā sassatadiṭṭhi, sā akiriyadiṭṭhi. </span><br><p id=pe8:80.9><span class=root>Idaṁ vevacanaṁ. </span><br><p id=pe8:81.1><span class=root>Tattha katamā paññatti? </span><br><p id=pe8:81.2><span class=root>Taṇhā saṁyojanapaññattiyā paññattā. </span><br><p id=pe8:81.3><span class=root>Maggo paṭilābhapaññattiyā paññatto. </span><br><p id=pe8:81.4><span class=root>Indriyā paṭilābhapaññattiyā paññattāti. </span><br><p id=pe8:81.5><span class=root>Tattha katamo otaraṇo? </span><br><p id=pe8:81.6><span class=root>Sakkāyo dukkhaṁ dassanappahātabbo. </span><br><p id=pe8:81.7><span class=root>Samudayo maggo. </span><br><p id=pe8:81.8><span class=root>Indriyāni tāni ca niddiṭṭhāni khandhadhātuāyatanesu. </span><br><p id=pe8:82.1><span class=root>Tattha katamo sodhano hāro? </span><br><p id=pe8:82.2><span class=root>Yañhi ārabbha bhagavatā idaṁ suttaṁ bhāsitaṁ, so ārabbha niddiṭṭho. </span><br><p id=pe8:82.3><span class=root>Tattha katamo parikkhāro? </span><br><p id=pe8:82.4><span class=root>Nāmarūpassa hetupaccayopi viññāṇaṁ hetu bījaṁ. </span><br><p id=pe8:82.5><span class=root>Tena avijjā ca saṅkhārā ca paccayo. </span><br><p id=pe8:82.6><span class=root>Nivattinayo na aparo pariyāyo sabbabhavo, ye ca sabbabhavassa hetu parabhaṇḍapaccayo iti sammādiṭṭhi parato ca ghoso yoniso ca manasikāro paccayo. </span><br><p id=pe8:82.7><span class=root>Yā paññā uppādeti, esā hetu sammādiṭṭhiyā sammāsaṅkappo bhavati, yā sammāsamādhi, ayaṁ parikkhāro. </span><br><p id=pe8:83.1><span class=root>Tattha katamo samāropano? </span><br><p id=pe8:83.2><span class=root>“Ayamahamasmī”ti asamanupassī dukkhato rogato …pe… </span><br><p id=pe8:83.3><span class=root>pannarasa padāni. </span><br><p id=pe8:83.4><span class=root>Sīlāni bhagavā kimatthiyāni kimānisaṁsāni. </span><br><p id=pe8:83.5><span class=root>Sīlāni, ānanda, avippaṭisāratthāni yāva vimutti. </span><br><p id=pe8:83.6><span class=root>Tattha duvidho attho—</span><br><p id=pe8:83.7><span class=root>purisattho ca vacanattho ca. </span><br><p id=pe8:84.1><span class=root>Tattha katamo purisattho? </span><br><p id=pe8:84.2><span class=root>Yāyaṁ na pacchānutāpitā ayaṁ avippaṭisāro, ayaṁ purisattho. </span><br><p id=pe8:84.3><span class=root>Yathā koci brūhayati imatthamāsevati so bhaṇeyya, kiñci mamettha adhīnaṁ tassatthāya idaṁ kiriyaṁ ārabhāmīti. </span><br><p id=pe8:84.4><span class=root>Ayaṁ purisattho. </span><br><p id=pe8:85.1><span class=root>Tattha katamo vacanattho? </span><br><p id=pe8:85.2><span class=root>Sīlāni kāyikaṁ vā vācasikaṁ vā sucaritaṁ avippaṭisāroti. </span><br><p id=pe8:85.3><span class=root>Tattha sīlassa vatassa ca bhāsoyeva. </span><br><p id=pe8:85.4><span class=root>Anaññā sugatakammatā sucaritaṁ ayaṁ avippaṭisāro. </span><br><p id=pe8:85.5><span class=root>Evaṁ yāva vimuttīti ekamekasmiṁ pade dve atthā—</span><br><p id=pe8:85.6><span class=root>purisattho ca vacanattho ca, yathā imamhi sutte evaṁ sabbesu suttesu dve dve atthā. </span><br><p id=pe8:85.7><span class=root>Ayaṁ hi paramattho uttamattho ca. </span><br><p id=pe8:85.8><span class=root>Yaṁ nibbānasacchikaṁ nissāya yaṁ sakaṁ sacchikātabbaṁ bhavati, so vuccati katassa katthoti. </span><br><p id=pe8:85.9><span class=root>Ayaṁ puna vevacanaṁ sampajānāti. </span><br><p id=pe8:85.10><span class=root>Iminā niyuttatthamabhilabbhanti vacanattho. </span><br><p id=pe8:85.11><span class=root>Tattha yaṁ atthaṁ sāvako abhikaṅkhati. </span><br><p id=pe8:85.12><span class=root>Tassa yo paṭilābho, ayaṁ purisattho. </span><br><p id=pe8:85.13><span class=root>Yaṁ yaṁ bhagavā dhammaṁ deseti, tassa tassa dhammassa yā atthaviññatti. </span><br><p id=pe8:85.14><span class=root>Ayaṁ attho, tattha sīlānaṁ avippaṭisāro atthopi ānisaṁsopi. </span><br><p id=pe8:85.15><span class=root>Eso ca ānisaṁso yaṁ duggatiṁ na gacchati. </span><br><p id=pe8:85.16><span class=root>Yathā taṁ bhagavatā esānisaṁso dhamme suciṇṇe na duggatiṁ gacchati dhammacārī, ayaṁ attho. </span><br><p id=pe8:86.1><span class=root>Yaṁ puriso bhāvanābhūmiyaṁ sīlāni ārabbha sīlena saṁyutto hoti evaṁ yāva vimutti tathā sīlakkhandho. </span><br><p id=pe8:86.2><span class=root>Tattha yo ca avippaṭisāro anusayavasena niddiṭṭho, tañca sīlaṁ ayaṁ sīlakkhandho. </span><br><p id=pe8:86.3><span class=root>Pāmojjapītipassaddhīti ca samādhindriyena, ayaṁ samādhikkhandho. </span><br><p id=pe8:86.4><span class=root>Yaṁ samāhito yathābhūtaṁ pajānāti, ayaṁ paññākkhandho. </span><br><p id=pe8:86.5><span class=root>Ime tayo khandhā sīlaṁ samādhi paññā ca tathā sīlaṁ paripūreti yaṁ vīriyindriyaṁ tena kāraṇena so sīlaṁ paripūreti, anuppannassa ca akusalassa anuppādāya vāyamati, uppannassa ca pahānāya anuppannassa ca kusalassa uppādāya, uppannassa ca kusalassa bhiyyobhāvāya iti vīriyindriyaṁ niddiṭṭhaṁ. </span><br><p id=pe8:86.6><span class=root>Tattha yo samādhikkhandho, idaṁ samādhindriyaṁ. </span><br><p id=pe8:86.7><span class=root>Paññākkhandho paññindriyaṁ, taṁ catūsu sammappadhānesu daṭṭhabbaṁ. </span><br><p id=pe8:86.8><span class=root>Tathā yo anuppannassa ca akusalassa anuppādāya vāyamati, idaṁ paṭhamaṁ sammappadhānaṁ. </span><br><p id=pe8:86.9><span class=root>Yaṁ uppannassa, idaṁ dutiyaṁ. </span><br><p id=pe8:86.10><span class=root>Cattāri sammappadhānāni catūsu jhānesu passitabbāni. </span><br><p id=pe8:86.11><span class=root>Tathā sīlakkhandhena nekkhammadhātu ca adhikā, tayo ca vitakkā nekkhammavitakko abyāpādavitakko avihiṁsāvitakko ca. </span><br><p id=pe8:86.12><span class=root>Sādhāraṇabhūtā. </span><br><p id=pe8:86.13><span class=root>Yā piyāyamānassa pāmojjena idaṁ kāyikaṁ sukhaṁ ānitaṁ aniyamītipemena, idaṁ dukkhaṁ. </span><br><p id=pe8:86.14><span class=root>Yo tattha avikkhepo, ayaṁ samādhi. </span><br><p id=pe8:86.15><span class=root>Idaṁ pañcaṅgikaṁ paṭhamaṁ jhānaṁ. </span><br><p id=pe8:86.16><span class=root>Yā cetasikā passaddhi savitakkaṁ savicāraṁ virodhanaṁ, yo kileso ca paridāho, so paṭhame jhāne niruddho. </span><br><p id=pe8:86.17><span class=root>Tathā yā ca kilesapassaddhi yā ca vitakkavicārānaṁ passaddhi, ubhayepi ete dhamme passaddhāyaṁ. </span><br><p id=pe8:86.18><span class=root>Tattha kāyassa cittassa ca sukhaṁ sukhāyanā, idaṁ pītisukhino passaddhi. </span><br><p id=pe8:86.19><span class=root>Yopi ekodibhāvo cittassa, tena ekodibhāvena yaṁ cittassa ajjhattaṁ sampasādanaṁ, idaṁ catutthaṁ jhānaṅgaṁ. </span><br><p id=pe8:86.20><span class=root>Iti ajjhattañca sampasādo cetaso ca ekodibhāvo pīti ca sukhañca, idaṁ dutiyaṁ jhānaṁ caturaṅgikaṁ. </span><br><p id=pe8:86.21><span class=root>Yo passaddhakāyo sukhaṁ vedeti, tena adhimattena sukhena pharitvā sukhaṁ cetasikaṁ yaṁ, so pītivītarāgo evaṁ tassa pītivītarāgatāya upekkhaṁ paṭilabhati. </span><br><p id=pe8:86.22><span class=root>So pītiyā ca virāgā upekkhaṁ paṭilabhati. </span><br><p id=pe8:86.23><span class=root>Sukhañca paṭisaṁvedeti. </span><br><p id=pe8:86.24><span class=root>Sati ca sammā paññāya paṭilabhati. </span><br><p id=pe8:86.25><span class=root>Sace sati ekaggatā idaṁ pañcaṅgikaṁ tatiyaṁ jhānaṁ. </span><br><p id=pe8:86.26><span class=root>Yaṁ sukhino cittaṁ samādhiyati, ayaṁ ekaggatāya parāvidhānabhāgiyā, paṭhame jhāne atthi cittekaggatā no cakkhussa vedanā sabbaṁ pāripūriṁ gacchati. </span><br><p id=pe8:86.27><span class=root>Yathā catutthe jhāne, tathā yā upekkhā passambhayaṁ satisampajaññaṁ cittekaggatā ca, idaṁ catutthaṁ jhānaṁ. </span><br><p id=pe8:87.1><span class=root>Yathā samādhi dassayitabbaṁ, tathā paññindriyaṁ taṁ catūsu ariyasaccesu passitabbaṁ. </span><br><p id=pe8:87.2><span class=root>Yaṁ samāhito yathābhūtaṁ pajānāti, sā pajānanā catubbidhā asubhato dukkhato anattato ca, yadārammaṇaṁ taṁ dukkhaṁ ariyasaccaṁ, yaṁ pajānanto nibbindati vimuccati tathā yaṁ kāmāsavassa pahānaṁ bhavāsavassa diṭṭhāsavassa avijjāsavassa, ayaṁ nirodho appahīnabhūmiyaṁ āsavasamudayo. </span><br><p id=pe8:87.3><span class=root>Imāni cattāri ariyasaccāni yathā paññindriyaṁ passitabbaṁ. </span><br><p id=pe8:87.4><span class=root>Yathāyaṁ samāhito yathābhūtaṁ pajānāti, ayaṁ dassanabhūmi. </span><br><p id=pe8:87.5><span class=root>Sotāpattiphalañca yathābhūtaṁ pajānanto nibbindatīti, idaṁ tanukañca. </span><br><p id=pe8:87.6><span class=root>Kāmarāgabyāpādaṁ sakadāgāmiphalañca yaṁ nibbindati virajjati, ayaṁ paṭhamajjhānabhāvanābhūmi ca rāgavirāgā cetovimutti anāgāmiphalañca. </span><br><p id=pe8:87.7><span class=root>Yaṁ vimutti vimuccati, ayaṁ avijjāvirāgā paññāvimutti arahattañca. </span><br><p id=pe8:87.8><span class=root>Ime avippaṭisārā ca vīriyindriyañca cattāro sammappadhānā avippaṭisārā tañca upari yāva samādhi, evaṁ te cattāri jhānāni samādhindriyañca yaṁ samāhito yathābhūtaṁ pajānāti. </span><br><p id=pe8:87.9><span class=root>Ime cattāro satipaṭṭhānā sīlapāripūrimupādāya cāgasaṁhitena ca nibbedhikānañca nimittānaṁ anāvilamanā, idaṁ satindriyaṁ cattāro satipaṭṭhānā. </span><br><p id=pe8:87.10><span class=root>Yaṁ puna imāya dhammadesanāya tīsu ṭhānesu diṭṭhogamanakindriyaṁ kilesapahānena ca sekkhasīlaṁ, idaṁ saddhindriyaṁ. </span><br><p id=pe8:87.11><span class=root>Cattāri ca sotāpattiyaṅgāni phalāni. </span><br><p id=pe8:87.12><span class=root>Samādhindriyāni sopaniyāhārīni sabbasuttesu niddisitabbāni. </span><br><p id=pe8:87.13><span class=root>Yaṁ jhānaṁ paṭilabhanaṁ vīriyagahitaṁyeva ñāṇaṁ paṭissarato, ayaṁ sutamayī paññā. </span><br><p id=pe8:87.14><span class=root>Yo samādhi pubbāparanimittābhāso anomagatitāya yathākāmo, ayaṁ cintāmayī paññā, yaṁ tathāsamāhito yathābhūtaṁ pajānāti, ayaṁ bhāvanāmayī paññā. </span><br><p id=pe8:87.15><span class=root>Ayaṁ suttaniddeso. </span><br><p id=pe8:88.1><span class=root>Imaṁ suttaṁ nibbedhabhāgiyaṁ bujjhakāradhikaṁ bujjhitabbaṁ. </span><br><p id=pe8:88.2><span class=root>Yehi aṅgehi samannāgataṁ taṁ bujjhissanti tassa aṅgāni bujjhissanti, tena bojjhaṅgā. </span><br><p id=pe8:88.3><span class=root>Tathā ādito yāva sīlaṁ vataṁ cetanā karaṇīyā, kissa sīlāni pāripūreti. </span><br><p id=pe8:88.4><span class=root>Anuppannassa ca akusalassa anuppādāya uppannassa ca akusalassa pahānāya anuppannassa kusalassa uppādāya uppannassa ca kusalassa bhiyyobhāvāya, idaṁ vīriyaṁ tassa tassa bujjhitassa aṅganti. </span><br><p id=pe8:88.5><span class=root>Ayaṁ vīriyasambojjhaṅgo. </span><br><p id=pe8:88.6><span class=root>Iminā vīriyena dve dhammā ādito avippaṭisāro pāmojjañca yā puna pīti avippaṭisārapaccayā pāmojjapaccayā, ayaṁ pītisambojjhaṅgo. </span><br><p id=pe8:88.7><span class=root>Yaṁ pītimanassa kāyo passambhati. </span><br><p id=pe8:88.8><span class=root>Ayaṁ passaddhisambojjhaṅgo. </span><br><p id=pe8:88.9><span class=root>Tena kāyikasukhamānitaṁ yaṁ sukhino cittaṁ samādhiyati, ayaṁ samādhisambojjhaṅgo. </span><br><p id=pe8:88.10><span class=root>Yaṁ samāhito yathābhūtaṁ pajānāti, ayaṁ dhammavicayasambojjhaṅgo. </span><br><p id=pe8:88.11><span class=root>Yā sīlamupādāya pañcannaṁ bojjhaṅgānaṁ upādāyānulomatā nimittāyanā pītibhāgiyānañca visesabhāgiyānañca apilāpanatā sahagatā hoti anavamaggo, ayaṁ satisambojjhaṅgo. </span><br><p id=pe8:88.12><span class=root>Yaṁ yathābhūtaṁ pajānāti, accāraddhavīriyaṁ karoti. </span><br><p id=pe8:88.13><span class=root>Uddhaccabhūmīti katā abhipatthitaṁ peseti. </span><br><p id=pe8:88.14><span class=root>Kosajjabhūmīti garahito rahitehi aṅgehi bujjhati yaṁ cakkhusamathapathaṁ, sā upekkhāti. </span><br><p id=pe8:88.15><span class=root>Tena sā upekkhā tassa bojjhaṅgassa aṅganti karitvā upekkhāsambojjhaṅgoti vuccate. </span><br><p id=pe8:88.16><span class=root>Eso suttaniddeso. </span><br><p id=pe8:89.1><span class=root>Tattha katamā desanā? </span><br><p id=pe8:89.2><span class=root>Asmiṁ sutte cattāri ariyasaccāni desitāni. </span><br><p id=pe8:89.3><span class=root>Tattha katamo vicayo? </span><br><p id=pe8:89.4><span class=root>Sīlavato avippaṭisāro yāva vimutti imissāya pucchāya minikimatthassamīti dve padāni pucchā dve padāni visajjanāni dvīhi padehi dve abhiññaṁ dvīhi ceva padehi visajjanā kiṁ pucchati nibbādhikaṁ kāyabhūmiṁ kammassa tathā hi patiṭṭhā ca asekkhe dhamme uppādeti. </span><br><p id=pe8:89.5><span class=root>Tattha katamā yutti? </span><br><p id=pe8:89.6><span class=root>Sīlavato avippaṭisāro bhavati kiṁ nicchandassa ca virāgo atthi esā yutti. </span><br><p id=pe8:89.7><span class=root>Tattha katamaṁ padaṭṭhānaṁ? </span><br><p id=pe8:89.8><span class=root>Vīriyaṁ vīriyindriyassa padaṭṭhānaṁ. </span><br><p id=pe8:89.9><span class=root>Samādhi samādhindriyassa padaṭṭhānaṁ. </span><br><p id=pe8:89.10><span class=root>Paññā paññindriyassa padaṭṭhānaṁ. </span><br><p id=pe8:89.11><span class=root>Vīriyaṁ adosassa padaṭṭhānaṁ. </span><br><p id=pe8:89.12><span class=root>Samādhi alobhassa padaṭṭhānaṁ. </span><br><p id=pe8:89.13><span class=root>Paññā amohassa padaṭṭhānaṁ. </span><br><p id=pe8:89.14><span class=root>Vīriyindriyaṁ tiṇṇaṁ maggaṅgānaṁ padaṭṭhānaṁ, sammāvācāya sammākammantassa sammāājīvassa. </span><br><p id=pe8:89.15><span class=root>Samādhindriyaṁ tiṇṇaṁ maggaṅgānaṁ padaṭṭhānaṁ, sammāsaṅkappassa sammāvācāya sammāsamādhino. </span><br><p id=pe8:89.16><span class=root>Paññindriyaṁ dvinnaṁ maggaṅgānaṁ padaṭṭhānaṁ, sammāsatiyā sammādiṭṭhiyā ca. </span><br><p id=pe8:90.1><span class=root>Tattha katamo lakkhaṇo? </span><br><p id=pe8:90.2><span class=root>Sīlakkhandhe vutte sabbe tayo khandhā vuttā bhavanti, sīlameva hi selopamatā yathā selo sabbapaccatthikehi akaraṇīyo evaṁ taṁ cittaṁ sabbakilesehi na kampatīti, ayaṁ amoho. </span><br><p id=pe8:90.3><span class=root>Virattaṁ rajanīyesūti ayaṁ alobho. </span><br><p id=pe8:90.4><span class=root>Kopaneyye na kuppatīti ayaṁ adoso. </span><br><p id=pe8:90.5><span class=root>Tattha paññā amoho kusalamūlaṁ, alobho alobhoyeva, adoso adosoyeva. </span><br><p id=pe8:90.6><span class=root>Imehi tīhi kusalamūlehi sekkhabhūmiyaṁ ṭhito asekkhamaggaṁ uppādeti. </span><br><p id=pe8:90.7><span class=root>Sekkhabhūmi sampattikammadhamme uppādeti, sā ca sammāvimutti, yañca vimuttirasañāṇadassanaṁ ime dasa asekkhānaṁ arahattaṁ dhammā. </span><br><p id=pe8:90.8><span class=root>Tattha aṭṭhaṅgikena maggena catubbidhā bhāvanāpi labbhati. </span><br><p id=pe8:90.9><span class=root>Sīlabhāvanā kāyabhāvanā cittabhāvanā paññābhāvanā ca. </span><br><p id=pe8:90.10><span class=root>Tattha sammākammantena sammāājīvena ca kāyo bhāvito. </span><br><p id=pe8:90.11><span class=root>Sammāvācāya sammāvāyāmena ca sīlaṁ bhāvitaṁ. </span><br><p id=pe8:90.12><span class=root>Sammāsaṅkappena sammāsamādhinā ca cittaṁ bhāvitaṁ. </span><br><p id=pe8:90.13><span class=root>Sammādiṭṭhiyā sammāsatiyā ca paññā bhāvitā. </span><br><p id=pe8:90.14><span class=root>Imāya catubbidhāya bhāvanāya dve dhammā bhāvanāpāripūriṁ gacchanti cittaṁ paññañca. </span><br><p id=pe8:90.15><span class=root>Cittaṁ bhāvanāya samatho, paññā bhāvanāya vipassanā. </span><br><p id=pe8:90.16><span class=root>Tattha paññā avijjāpahānena cittaṁ upakkilesehi amissīkatanti. </span><br><p id=pe8:90.17><span class=root>Paññā bhāvanāya cittabhāvanaṁyeva paripūreti. </span><br><p id=pe8:90.18><span class=root>Evaṁ yassa subhāvitaṁ cittaṁ kuto taṁ dukkhamessatīti. </span><br><p id=pe8:90.19><span class=root>Api ca kho pana tassa āyasmato abyāpādadhātu adhimuttā, na so petaṁ samāpanno tassa saṅkhāpahāraṁ deti, saṅkhāvitakkite sarīre dukkhaṁ na vediyati, ayaṁ suttattho. </span><br><p id=pe8:91.1><span class=root>Tattha katamā desanā? </span><br><p id=pe8:91.2><span class=root>Imamhi sutte dasa asekkhā arahattadhammā desitā appamāṇā ca sammā vibhāvanā. </span><br><p id=pe8:91.3><span class=root>Tattha katamo vicayo? </span><br><p id=pe8:91.4><span class=root>Selopamatā ye ye dhammā vedanīyasukhadukkhopagatā, te sabbe nirūpaṁ vānupassantānaṁ vūpagatā kāyato vedayitaparikkhāro appavattito dukkhaṁ na vediyati. </span><br><p id=pe8:91.5><span class=root>Tattha katamā yutti, yassevaṁ bhāvitaṁ cittaṁ kuto taṁ dukkhamessatīti. </span><br><p id=pe8:91.6><span class=root>Tīsu bhāvanāsu dukkhaṁ nakkhamati cittaṁ cittabhāvanāya ca. </span><br><p id=pe8:91.7><span class=root>Nirodhabhāvanāya ca ānantarikā samādhibhāvanāya ca. </span><br><p id=pe8:91.8><span class=root>Iti yassevaṁ bhāvitaṁ cittanti samādhi phalassa padaṭṭhānaṁ. </span><br><p id=pe8:92.1><span class=root>Tattha katamo lakkhaṇo? </span><br><p id=pe8:92.2><span class=root>Yassevaṁ bhāvitaṁ cittanti cittāni bhāvitāni yathā paṭhamaṁ niddiṭṭhāni paññā sīlaṁ kāyo cittaṁ, sīlampi subhāvitaṁ kāyikacetasikañca ṭhitattā nānupakampatīti vedanāpi tathā saññāpi saṅkhārāpi. </span><br><p id=pe8:92.3><span class=root>Kuto taṁ dukkhamessatīti sukhampi nānugacchati, adukkhamasukhampi nāgatanti. </span><br><p id=pe8:93.1><span class=root>Tattha katamo catubyūho hāro? </span><br><p id=pe8:93.2><span class=root>Idha bhagavato ko adhippāyo? </span><br><p id=pe8:93.3><span class=root>Ye dukkhena adhikā bhavissanti, te evarūpāhi samāpattīhi virahissanti. </span><br><p id=pe8:93.4><span class=root>Ayamettha bhagavato adhippāyo. </span><br><p id=pe8:93.5><span class=root>Ye ca appasannā, te hi bhavissanti, pasannānañca pītipāmojjaṁ bhavissati, ayaṁ tattha bhagavato adhippāyo. </span><br><p id=pe8:93.6><span class=root>Āvaṭṭoti natthi āvaṭṭanassa bhūmi. </span><br><p id=pe8:94.1><span class=root>Vibhattīti yassevaṁ bhāvitaṁ cittaṁ kuto taṁ dukkhamessatīti duvidho niddeso—</span><br><p id=pe8:94.2><span class=root>dukkhahetuniddeso ca paṭipakkhaniddeso ca. </span><br><p id=pe8:94.3><span class=root>Ko so dukkhahetu? </span><br><p id=pe8:94.4><span class=root>Yato dukkhaṁ āgacchati paṭipakkhe vutte sesadhammānaṁ sīlaṁ hetu ca paccayo ca, te sabbe dhammā vuttā honti. </span><br><p id=pe8:94.5><span class=root>Ekabodhipakkhiye dhamme vutte sabbe bodhagamanīyā dhammā vuttā bhavanti. </span><br><p id=pe8:95.1><span class=root>Tattha katamo catubyūho hāro? </span><br><p id=pe8:95.2><span class=root>Imamhi sutte bhagavato ko adhippāyo? </span><br><p id=pe8:95.3><span class=root>Ye avippaṭisārena chandikā, te sīlapāripūrī bhavanti pāmojjachandikā avippaṭisārīpāripūrī, ayamettha bhagavato adhippāyo …pe… </span><br><p id=pe8:95.4><span class=root>ayaṁ catubyūho hāro. </span><br><p id=pe8:96.1><span class=root>Tattha katamo āvaṭṭo? </span><br><p id=pe8:96.2><span class=root>Idaṁ suttaṁ nibbedhabhāgiyaṁ. </span><br><p id=pe8:96.3><span class=root>Yo nibbedho, ayaṁ nirodho. </span><br><p id=pe8:96.4><span class=root>Yena nibbijjhati, so maggo. </span><br><p id=pe8:96.5><span class=root>Yaṁ nibbijjhati, taṁ dukkhaṁ. </span><br><p id=pe8:96.6><span class=root>Yaṁ nibbedhagāminā maggena pahīyati, samudayoyaṁ vutto. </span><br><p id=pe8:97.1><span class=root>Tattha katamā vibhatti? </span><br><p id=pe8:97.2><span class=root>Sīlavato avippaṭisāroti vibhajjabyākaraṇīyaṁ, parāmasantassa natthi avippaṭisāro yāva dosakataṁ kāyena vā vācāya vā akusalaṁ ārabhati. </span><br><p id=pe8:97.3><span class=root>Kiñcipissa evaṁ hoti “sukatametaṁ sucaritametaṁ no cassa tena avippaṭisārena pāmojjaṁ jāyati yāva vimutti, tassa sīlavato avippaṭisāro”ti vibhajjabyākaraṇīyaṁ, ayaṁ vibhattihāro. </span><br><p id=pe8:98.1><span class=root>Tattha katamā parivattanā? </span><br><p id=pe8:98.2><span class=root>Imehi sattahi upanisāsampattīhi ekādasa upanisā vibhattiyaṁ pajahānaṁ pajahanti, ayaṁ parivattanā. </span><br><p id=pe8:99.1><span class=root>Tattha katamā vevacanā? </span><br><p id=pe8:99.2><span class=root>Imesaṁ ariyadhammānaṁ balabojjhaṅgavimokkhasamādhisamāpattīnaṁ imāni vevacanāni. </span><br><p id=pe8:100.1><span class=root>Tattha katamā paññatti? </span><br><p id=pe8:100.2><span class=root>Sīlavato avippaṭisāroti sīlakkhandhe nekkhammapaññattiyā paññattaṁ, nisajjapaññatti ca evaṁ dasa aṅgāni dvīhi dvīhi aṅgehi paññattāni. </span><br><p id=pe8:101.1><span class=root>Tattha katamo otaraṇo? </span><br><p id=pe8:101.2><span class=root>Idaṁ nibbedhabhāgiyasuttaṁ pañcasu otiṇṇaṁ yathā yaṁ paṭhamaṁ niddiṭṭhaṁ evamindriyādikhandhadhātuāyatanesu niddisitabbāni. </span><br><p id=pe8:102.1><span class=root>Tattha katamo sodhano hāro? </span><br><p id=pe8:102.2><span class=root>Sīlavato avippaṭisāroti na tāva suddho ārambho avippaṭisārino pāmojjanti na tāva suddho ārambho yāni ekādasa padāni desitāni yadā tadā suddho ārambho, ayaṁ sodhano. </span><br><p id=pe8:103.1><span class=root>Tattha katamo adhiṭṭhāno? </span><br><p id=pe8:103.2><span class=root>Sīlavemattatāya paññattaṁ evaṁ dasa padāni sabbāni sīlakkhandhassa ānisaṁso, te ca patirūpadesavāso ca paccayo attasammāpaṇidhānañca hetu, samādhikkhandhassa sukhaṁ hetu passaddhi paccayo, yena jhānasahajāti ca ṭhānanti jhānaṅgā aparo pariyāyo kāmesu ādīnavānupassanā samādhino paccayo nekkhamme ānisaṁsadassāvitā hetu. </span><br><p id=pe8:104.1><span class=root>Tattha katamā samāropanā? </span><br><p id=pe8:104.2><span class=root>Yaṁ vīriyindriyaṁ, so sīlakkhandho. </span><br><p id=pe8:104.3><span class=root>Yaṁ sīlaṁ, te cattāro dhammā padhānā. </span><br><p id=pe8:104.4><span class=root>Yaṁ dhammānudhammapaṭipatti, so pātimokkhasaṁvaro. </span><br><p id=pe8:105.1><span class=root>Yassa selopamaṁ cittanti gāthā, selopamanti upamā yathā selo vātena na kampati na uṇhena na sītena saṅkampati. </span><br><p id=pe8:105.2><span class=root>Yathā anekā acetanā, te uṇhena milāyanti, sītena avasussanti, vātena bhajanti. </span><br><p id=pe8:105.3><span class=root>Na evaṁ selo (…) virattaṁ rajanīyesu dosanīye na dussatīti kāraṇaṁ dosanīye domanassantaṁ, na duṭṭhena vā kampati uṇhena vā, so milāyati sītena vā avasussati, evaṁ cittaṁ rāgena nānussati sītena kampatīti. </span><br><p id=pe8:105.4><span class=root>Kiṅkāraṇaṁ? </span><br><p id=pe8:105.5><span class=root>Virattaṁ rajanīyesu dosanīye na dussati. </span><br><p id=pe8:105.6><span class=root>Kiṅkāraṇaṁ? </span><br><p id=pe8:105.7><span class=root>Dosanīye panassanti na dussati, aduṭṭhaṁ taṁ na kosissanti, tena kuppanīye na kuppati, yassevaṁ bhāvitaṁ cittaṁ kuto taṁ dukkhaniddeso ca kuto evarūpassa dukkhaṁ āgamissatīti niddiṭṭhaṁ. </span><br><p id=pe8:106.1><span class=root>Parivattanāti kuto taṁ dukkhamessatīti yaṁ cetasikaṁ sukhaṁ anupādisesā ayaṁ natthi sopādisesā ayaṁ atthi. </span><br><p id=pe8:106.2><span class=root>Puna evamāhaṁsu taṁ khaṇaṁ taṁ muhuttaṁ ubhayameva avedayitaṁ sopādisesaṁ yañca anupādisesaṁ yañca taṁ khaṇaṁ taṁ muhuttaṁ anupādisesaṁ yañca sopādisesaṁ ca avedayitaṁ. </span><br><p id=pe8:106.3><span class=root>Sukhamāpannassa anāvattikanti ayamettha viseso parivattanā. </span><br><p id=pe8:107.1><span class=root>Tattha katamo vevacano? </span><br><p id=pe8:107.2><span class=root>Yassevaṁ bhāvitaṁ cittaṁ vā bhāvitaṁ subhāvitaṁ anuṭṭhitaṁ vatthukataṁ susamāraddhaṁ. </span><br><p id=pe8:107.3><span class=root>Cittanti mano viññāṇaṁ manindriyaṁ manoviññāṇadhātu. </span><br><p id=pe8:108.1><span class=root>Tattha katamā paññatti? </span><br><p id=pe8:108.2><span class=root>Cittaṁ mano saṅkhārā vūpasamapaññattiyā paññattaṁ. </span><br><p id=pe8:108.3><span class=root>Samādhi asekkhapaññattiyā paññatto. </span><br><p id=pe8:108.4><span class=root>Dukkhaṁ ucchinnapaññattiyā paññattaṁ. </span><br><p id=pe8:109.1><span class=root>Tattha katamo otaraṇo? </span><br><p id=pe8:109.2><span class=root>Citte niddiṭṭhe pañcakkhandhā niddiṭṭhā honti, ayaṁ khandhesu otaraṇo, manoviññāṇadhātuyā niddiṭṭhāya aṭṭhārasa dhātuyo niddiṭṭhā honti, ayaṁ dhātūsu otaraṇo. </span><br><p id=pe8:109.3><span class=root>Manāyatane niddiṭṭhe sabbāni āyatanāni niddiṭṭhāni honti. </span><br><p id=pe8:109.4><span class=root>Tattha manāyatanaṁ nāmarūpassa padaṭṭhānaṁ. </span><br><p id=pe8:109.5><span class=root>Nāmarūpapaccayā saḷāyatanaṁ. </span><br><p id=pe8:109.6><span class=root>Tathā paṭiccasamuppāde. </span><br><p id=pe8:109.7><span class=root>Ayaṁ otaraṇo. </span><br><p id=pe8:109.8><span class=root>Tattha katamo sodhano suddhoyeva ārambho. </span><br><p id=pe8:110.1><span class=root>Tattha katamo adhiṭṭhāno? </span><br><p id=pe8:110.2><span class=root>Chaḷindriyaṁ bhāvanā ekattāyaṁ paññatti chaṭṭhitena kāyo ekattāya paññatto. </span><br><p id=pe8:111.1><span class=root>Tattha katamo parikkhāro? </span><br><p id=pe8:111.2><span class=root>Cittassa pubbahetu samuppādāya manasikāro ca tappoṇatā ca yaṁ asamāhitabhūmiyaṁ ca visesadhammānaṁ abhāvitattā cittasatataṁ gacchati, sace samādhino sukhaṁ hetu avippaṭisāro paccayo, ayaṁ hetu ayaṁ paccayo parikkhāro. </span><br><p id=pe8:112.1><span class=root>Tattha katamā samāropanā? </span><br><p id=pe8:112.2><span class=root>Yassevaṁ bhāvitanti tassa dhammā samāropayitabbā. </span><br><p id=pe8:112.3><span class=root>Kāyo sīlaṁ paññā bhāvitacittanti anabhirataṁ anapaṇataṁ anekaṁ anutaṁ anāpajjāsattaṁ ayaṁ samaññāyatanā na tassa sekkhassa sammāsamādhi sabbe asekkhā dasa arahantadhammā niddiṭṭhā honti. </span><br><p id=pe8:112.4><span class=root>Asekkhabhāgiyāni suttāni. </span><br><p id=pe8:113.1><span class=root>Yassa nūna, bhante, kāyagatāsati abhāvitā, ayaṁ so aññataraṁ sabrahmacāriṁ āsajja samāpajja appaṭinissajja janapadacārikaṁ pakkameyya, so āyasmā imasmiṁ vippaṭijānāti dve pajāni paṭijānāti cittabhāvanāyañca diṭṭhiyā pahānaṁ, kāyabhāvanāyañca diṭṭhippahānaṁ, kāyabhāvanāyañca taṇhāpahānaṁ, yaṁ paṭhamaṁ upamaṁ karoti. </span><br><p id=pe8:113.2><span class=root>Asucināpi sucināpi pathavī neva aṭṭiyati na jigucchati na pītipāmojjaṁ paṭilabhati, evameva hi pathavīsamena so cetasā anvayena appakena averena abyāpajjena viharāmīti. </span><br><p id=pe8:113.3><span class=root>Iti so āyasmā kiṁ paṭijānāti, kāyabhāvanāya sukhindriyapahānaṁ paṭijānāti, cittabhāvanāya somanassindriyapahānaṁ paṭijānāti. </span><br><p id=pe8:113.4><span class=root>Kāyikā vedanā rāgānusayamanugatānaṁ sukhindriyaṁ paṭikkhipati. </span><br><p id=pe8:113.5><span class=root>Na hi vedanākkhandhaṁ yā cetasikā sukhavedanā tattha ayaṁ paṭilābhapaccayā uppajjati sukhaṁ somanassaṁ. </span><br><p id=pe8:113.6><span class=root>Sotaṁ paṭikkhipati, na hi manosamphassajaṁ vedanaṁ. </span><br><p id=pe8:113.7><span class=root>Tattha catūsu mahābhūtesu rūpakkhandhassa anusayapaṭighapahānaṁ bhaṇati. </span><br><p id=pe8:113.8><span class=root>Kāme rūpañca tañca asekkhabhūmiyaṁ. </span><br><p id=pe8:113.9><span class=root>Kāye kāyānupassanā diṭṭhadhammasukhavihārañca. </span><br><p id=pe8:113.10><span class=root>Balena ca ussāhena ca sabbaṁ manasi katattānaṁ pahānaṁ medaṁ katālikāya ca purisena ca maṇḍanakajātikena ca, etehi imassa mātāpitusambhūtaṁ paccavekkhaṇaṁ, so kāyena ca kāyānupassanāya ca cittena ca cittānupassanāya ca dve dhamme dhāreti. </span><br><p id=pe8:113.11><span class=root>Kāyakilesavatthuṁ cittena ca cittasannissaye cittena subhāvitena sattannaṁ ca samāpattīnaṁ viharituṁ paṭijānāti. </span><br><p id=pe8:114.1><span class=root>Gahapatiputtopamatāya ca yathā gahapatiputtassa nānāraṅgānaṁ vatthakaraṇḍako puṇṇo bhaveyya, so yaṁ yadeva vatthayugaṁ pubbaṇhasamaye ākaṅkhati, pubbaṇhasamaye nibbāpeti, evaṁ majjhanhikasamaye, sāyanhasamaye, evameva so āyasmā cittassa subhāvitattā yathārūpena vihārena ākaṅkhati pubbaṇhasamayaṁ viharituṁ, tathārūpena pubbaṇhasamayaṁ viharati, majjhanhikasamaye, sāyanhasamaye. </span><br><p id=pe8:114.2><span class=root>Tena vesa āyasmatā upamāya me āsitāya pathavī vā anuttarā indriyabhāvanā bhāvitacittena. </span><br><p id=pe8:114.3><span class=root>Tena so āyasmā idaṁ aṭṭhavidhaṁ bhāvanaṁ paṭijānāti catūsu mahābhūtesu, kāyabhāvanaṁ upakacaṇḍālaṁ purisametakaṁ bhavatalākāsu cittabhāvanaṁ, imāhi bhāvanāhi tāya bhāvanāya ca samathā pāripūrimantehi. </span><br><p id=pe8:114.4><span class=root>Imehi catūhi paññāpāripūrimantehi. </span><br><p id=pe8:115.1><span class=root>Kathaṁ upakacaṇḍālaṁ paṭikūlesu dhammesu appaṭikūlasaññī viharati? </span><br><p id=pe8:115.2><span class=root>Kāyo pakatiyā appaṭikūlaṁ kāye uddhumātakasaññā saṅkhittena nava saññā ime paṭikūlā dhammā ceso āyasmā paṭikūlato ajigucchito kāyagatāsatiyā bhāvanānuyogamanuyutto viharati, na hi tassa jigucchappahāya cittaṁ paṭikūlati. </span><br><p id=pe8:116.1><span class=root>Kathaṁ appaṭikūlesu dhammesu paṭikūlasaññī viharatīti? </span><br><p id=pe8:116.2><span class=root>Kāyo sabbalokassa appaṭikūlo taṁ so āyasmā asubhasaññāya viharati. </span><br><p id=pe8:116.3><span class=root>Evaṁ appaṭikūlesu dhammesu paṭikūlasaññī viharati. </span><br><p id=pe8:117.1><span class=root>Kathaṁ paṭikūlesu ca appaṭikūlesu ca appaṭikūlasaññī viharatīti api sabboyaṁ lokassa yamidaṁ muṇḍo pattapāṇī kulesu piṇḍāya vicarati, tena ca so āyasmā suvaṇṇadubbaṇṇena appaṭikūlasaññī cittena ca kāyena nibbidāsahagatena appaṭikūlasaññī, evaṁ paṭikūlesu appaṭikūlesu ca dhammesu appaṭikūlasaññī viharati. </span><br><p id=pe8:118.1><span class=root>Kathaṁ paṭikūlesu ca dhammesu appaṭikūlasaññī viharati? </span><br><p id=pe8:118.2><span class=root>Paṭikūlesu ca dhammesu subhasaññino itthirūpe paṭikūlesu ca jigucchino vinīlakavipubbake tattha so āyasmā paṭikūlasaññī viharati. </span><br><p id=pe8:119.1><span class=root>Kathaṁ paṭikūlesu dhammesu tadubhayaṁ abhinivajjayitvā upekkhako viharati sato ca sampajāno ca? </span><br><p id=pe8:119.2><span class=root>Appaṭikūlesu ca dhammesu subhasaññino itthirūpe paṭikūlesu ca jigucchino vinīlakavipubbake tadubhayaṁ abhinivajjayitvā “netaṁ mama, nesohamasmi, neso me attā”ti viharati. </span><br><p id=pe8:119.3><span class=root>Evaṁ tadubhayaṁ abhinivajjayitvā upekkhako viharati sato sampajāno. </span><br><p id=pe8:120.1><span class=root>Aparo pariyāyo. </span><br><p id=pe8:120.2><span class=root>Tedhātuko lokasannivāso sabbabālaputhujjanānaṁ appaṭikūlasaññā. </span><br><p id=pe8:120.3><span class=root>Tattha ca āyasmā sāriputto appaṭikūlasaññī viharati. </span><br><p id=pe8:120.4><span class=root>Evaṁ appaṭikūlesu dhammesu paṭikūlasaññī viharati. </span><br><p id=pe8:121.1><span class=root>Kathaṁ paṭikūlesu dhammesu appaṭikūlasaññī viharati? </span><br><p id=pe8:121.2><span class=root>Paṭikūlasaññino sabbasekkhā idha kā tedhātuke sabbaloke. </span><br><p id=pe8:121.3><span class=root>Tattha katamo bhūmippatto samādhiphale sacchikato appaṭikūlasaññī viharati? </span><br><p id=pe8:121.4><span class=root>Kiṅkāraṇaṁ? </span><br><p id=pe8:121.5><span class=root>Na hi taṁ atthi yassa lokassa pahānāya paṭikūlasaññī uppādeyya. </span><br><p id=pe8:122.1><span class=root>Kathaṁ paṭikūlesu ca appaṭikūlesu ca dhammesu paṭikūlasaññī viharati? </span><br><p id=pe8:122.2><span class=root>Tedhātuke lokasannivāse yāva kāmalokabhūmatā hi rāgānaṁ vītarāgānaṁ paṭikūlasamatā rūpārūpadhātuṁ appaṭikūlasamatā. </span><br><p id=pe8:122.3><span class=root>Tattha ca āyasmā sāriputto paṭikūlasaññī viharati. </span><br><p id=pe8:122.4><span class=root>Evaṁ paṭikūlesu ca appaṭikūlesu ca dhammesu paṭikūlasaññī viharati. </span><br><p id=pe8:123.1><span class=root>Kathaṁ paṭikūlesu ca appaṭikūlesu ca dhammesu appaṭikūlasaññī viharati? </span><br><p id=pe8:123.2><span class=root>Yaṁ kiñci parato duruttānaṁ durāgatānaṁ vacanapathānaṁ taṁ vacanaṁ appaṭikūlaṁ yāvatā vācaso appatirūpā tathā janassa appaṭikūlasaññā. </span><br><p id=pe8:123.3><span class=root>Tattha āyasmā sāriputto abhiññāya sacchikato appaṭikūlasaññī viharati, evaṁ paṭikūlesu ca appaṭikūlesu ca dhammesu appaṭikūlasaññī viharati. </span><br><p id=pe8:124.1><span class=root>Kathaṁ paṭikūlesu ca appaṭikūlesu ca dhammesu tadubhayaṁ abhinivajjayitvā upekkhako ca viharati sato ca sampajāno? </span><br><p id=pe8:124.2><span class=root>Yañca nesaṁ samanupassati ye dhammā duccaritā, te dhammā appaṭikūlā. </span><br><p id=pe8:124.3><span class=root>Tattha āyasmā sāriputto iti paṭisañcikkhati ye dhammā duccaritā, te dhammā aniṭṭhavipākā. </span><br><p id=pe8:124.4><span class=root>Ye dhammā sucaritā, te ācayagāmino. </span><br><p id=pe8:124.5><span class=root>So ca sucaritaṁ ācayagāminiṁ karitvā duccaritaṁ aniṭṭhavipākaṁ karitvā tadubhayaṁ abhinivajjayitvā upekkhako viharati. </span><br><p id=pe8:125.1><span class=root>Atha paṭikūlesu ca dhammesu appaṭikūlesu ca paṭikūlasaññī viharati. </span><br><p id=pe8:125.2><span class=root>Taṇhā paṭikūladhammā kiṅkāraṇaṁ? </span><br><p id=pe8:125.3><span class=root>Taṇhāvasena hi sattā dvīhi dhammehi sattā, kabaḷīkāre āhāre rasataṇhāya sattā, phasse sukhasaññāya sattā. </span><br><p id=pe8:125.4><span class=root>Tatthāyasmā sāriputto kabaḷīkāre ca āhāre paṭikūlasaññī viharati, phasse ca dukkhasaññī viharati. </span><br><p id=pe8:125.5><span class=root>Evaṁ paṭikūlesu ca appaṭikūlesu ca paṭikūlasaññī viharati. </span><br><p id=pe8:126.1><span class=root>Kathaṁ paṭikūlesu ca dhammesu appaṭikūlesu ca dhammesu appaṭikūlasaññī viharati? </span><br><p id=pe8:126.2><span class=root>Taṇhākkhayaṁ anuttaraṁ nibbānaṁ tathā bālaputhujjanānaṁ paṭikūlasaññā pahatasaññā ca. </span><br><p id=pe8:126.3><span class=root>Tatthāyasmato sāriputtassa appaṭikūlasaññā abyāpādasaññā ca sāmaṁ paññāya passitvā evaṁ paṭikūlesu ca dhammesu appaṭikūlasaññī viharati. </span><br><p id=pe8:127.1><span class=root>Kathaṁ paṭikūlesu ca appaṭikūlesu ca dhammesu appaṭikūlasaññī viharati? </span><br><p id=pe8:127.2><span class=root>Tatiye ca nibbāne paṭikūlasaññino yasena ca kittini ca appaṭikūlasaññino. </span><br><p id=pe8:127.3><span class=root>Tatthāyasmā sāriputto assādañca ādīnavañca nissaraṇañca yathābhūtaṁ sammāpaññāya paṭijānanto paṭikūlañca appaṭikūlañca dhammaṁ tadubhayaṁ abhinivajjayitvā appaṭikūlasaññī viharati. </span><br><p id=pe8:128.1><span class=root>Kathaṁ paṭikūlaṁ appaṭikūlañca dhammaṁ tadubhayaṁ abhinivajjayitvā upekkhako viharati? </span><br><p id=pe8:128.2><span class=root>Sato ca sampajāno ca, yañca samanupassati anunayo appaṭikūlo dhammo paṭigho ca paṭikūlo dhammo, tatthāyasmā sāriputto anunayassa paṭighappahīnattā upekkhako viharati sato sampajāno ca. </span><br><p id=pe8:128.3><span class=root>Yañcassa samanupassati ayaṁ pañcavidhā anuttarā indriyabhāvanā. </span><br><p id=pe8:128.4><span class=root>Ayaṁ suttaniddeso. </span><br><p id=pe8:129.1><span class=root>Tattha katamo desanāhāro? </span><br><p id=pe8:129.2><span class=root>Imamhi sutte kiṁ desitabbaṁ? </span><br><p id=pe8:129.3><span class=root>Tattha vuccate, imamhi sutte diṭṭhadhammasukhavihāro desito, tathā vimuttaṁ cittaṁ paccavekkhaṇā ca adhipaññādhammaṁ desitaṁ. </span><br><p id=pe8:130.1><span class=root>Tattha katamo vicayo? </span><br><p id=pe8:130.2><span class=root>Ye kāye kāyānupassino viharanti, tesaṁ cittaṁ anunayappaṭighena na viharati anunayappaṭighena cābhiramamānassa cittaṁ samaggataṁ bhavissatīti bhāvanāya balametaṁ, ayaṁ vicayo hāro. </span><br><p id=pe8:131.1><span class=root>Tattha katamo yuttihāro? </span><br><p id=pe8:131.2><span class=root>Kāyabhāvanāya ca cittabhāvanāya ca na kiñci sabrahmacārī atimaññissatīti. </span><br><p id=pe8:131.3><span class=root>Atthi esā yutti, ayaṁ yuttihāro. </span><br><p id=pe8:132.1><span class=root>Tattha katamo padaṭṭhāno hāro? </span><br><p id=pe8:132.2><span class=root>Kāyabhāvanāya paṭhamassa sati upaṭṭhānassa padaṭṭhānaṁ. </span><br><p id=pe8:132.3><span class=root>Yā pathavīsamacittatā, sā aniccānupassanāya padaṭṭhānaṁ. </span><br><p id=pe8:133.1><span class=root>Tattha katamo lakkhaṇo? </span><br><p id=pe8:133.2><span class=root>Yaṁ pathavīsamena cetasā viharati attānupassī pathavīsamena gihī viharati. </span><br><p id=pe8:133.3><span class=root>Ko attho pathavīsamenāti? </span><br><p id=pe8:133.4><span class=root>Yathā ye ca selopamatāya akammayuttā evameva pathavīsamo ayaṁ hiriyatāya. </span><br><p id=pe8:133.5><span class=root>Ayaṁ lakkhaṇo. </span><br><p id=pe8:134.1><span class=root>Tattha katamo catubyūho hāro? </span><br><p id=pe8:134.2><span class=root>Imamhi byākaraṇe ko tassa āyasmato adhippāyo? </span><br><p id=pe8:134.3><span class=root>Ye keci arahantā indriyabhāvanaṁ ākaṅkhiyanti, te pathavīsamataṁ uppādayissantīti. </span><br><p id=pe8:134.4><span class=root>Ayaṁ adhippāyo. </span><br><p id=pe8:135.1><span class=root>Tattha katamo āvaṭṭoti? </span><br><p id=pe8:135.2><span class=root>Natthi āvaṭṭassa bhūmi. </span><br><p id=pe8:136.1><span class=root>Tattha katamo vibhatti? </span><br><p id=pe8:136.2><span class=root>Yo kāyānupassī viharati, so pathavīsamacittataṁ paṭilabhissatīti na ekaṁsena. </span><br><p id=pe8:136.3><span class=root>Kiṅkāraṇaṁ? </span><br><p id=pe8:136.4><span class=root>Ye khaṇḍakādichinnakādino, na te pathavīsamacittataṁ paṭilabhanti. </span><br><p id=pe8:136.5><span class=root>Sabbā kāyagatāsati sekkhabhāvanāya nibbānaṁ phalaṁ, ayaṁ vibhatti. </span><br><p id=pe8:137.1><span class=root>Tattha katamo parivattano hāro? </span><br><p id=pe8:137.2><span class=root>Ye kāyānupassino viharissanti, tesaṁyeva kāyapaccayā uppajjeyya āsavā vighātapariḷāhā, ayaṁ parivattano hāro. </span><br><p id=pe8:138.1><span class=root>Tattha katamo otaraṇo? </span><br><p id=pe8:138.2><span class=root>Pañcakkhandhā avitiṇṇā bāvīsatindriyāni, tathā yaṁ manindriyaṁ, taṁ manodhātu manāyatanañca. </span><br><p id=pe8:138.3><span class=root>Yaṁ samādhindriyaṁ, taṁ dhammadhātu dhammāyatanañca. </span><br><p id=pe8:138.4><span class=root>Ayaṁ otaraṇo hāro. </span><br><p id=pe8:139.1><span class=root>Tattha katamo sodhano hāro? </span><br><p id=pe8:139.2><span class=root>Ye ca manasā cattāro bhāvetabbā, te sabbe bhāvitā yaṁ taṁ manena pahīne pattabbataṁ sabbattha etassa ca atthāya ārambho, so attho suddho. </span><br><p id=pe8:139.3><span class=root>Ayaṁ sodhano hāro. </span><br><p id=pe8:140.1><span class=root>Tattha katamo adhiṭṭhāno? </span><br><p id=pe8:140.2><span class=root>Ayaṁ samādhi ekattatāya paññatto, cha kāyā ekattatāya paññattā. </span><br><p id=pe8:140.3><span class=root>Pañcindriyāni rūpīni rūpakāyo. </span><br><p id=pe8:140.4><span class=root>Cha vedanākāyā vedanākāyo. </span><br><p id=pe8:140.5><span class=root>Cha saññākāyā saññākāyo. </span><br><p id=pe8:140.6><span class=root>Cha cetanākāyā cetanākāyo. </span><br><p id=pe8:140.7><span class=root>Cha viññāṇakāyā viññāṇakāyo. </span><br><p id=pe8:140.8><span class=root>Sabbepi ete dhammā dhammakāyotiyeva saṅkhaṁ gacchanti. </span><br><p id=pe8:140.9><span class=root>Ayaṁ adhiṭṭhāno. </span><br><p id=pe8:141.1><span class=root>Parikkhāroti samāpattikosallañca vīthikosallañca hetu. </span><br><p id=pe8:141.2><span class=root>Yañca gocarakosallaṁ yañca kallaṁ taṁ kosallaṁ paccayo. </span><br><p id=pe8:141.3><span class=root>Vodānakosallaṁ hetu, kallaṁ paccayo. </span><br><p id=pe8:141.4><span class=root>Sukhaṁ hetu, abyāpajjaṁ paccayo. </span><br><p id=pe8:141.5><span class=root>Ayaṁ parikkhāro. </span><br><p id=pe8:142.1><span class=root>Tattha katamo samāropanoti? </span><br><p id=pe8:142.2><span class=root>Yathā pathavī sucimpi nikkhīpante asucimpi nikkhitte tādiseyeva evaṁ kāyo manāpikehipi phassehi amanāpikehipi phassehi tādisoyeva paṭighasamphassena vā sukhāya vedanāya tādisaṁ yo cittaṁ. </span><br><p id=pe8:142.3><span class=root>Idaṁ suttaṁ vibhattaṁ saopammaṁ ugghaṭitaññussa puggalassa vibhāgena. </span><br><p id=pe8:142.4><span class=root>Tattha samāropanāya avakāso natthi. </span><br><p id=pe8:143.1><span class=root>Tattha katamaṁ suttaṁ saṅkilesabhāgiyaṁ? </span><br><p id=pe8:143.2><span class=root>Yato ca kusalehi dhammehi na virodhati, na vaḍḍhati, imaṁ ādīnavaṁ bhagavā deseti, tasmā channaṁ vivareyya, vivaṭaṁ nātivassati, tato ādīnavato vivareyyāti taṁ tīhi dhammehi nābhidhaṁsitāti asubhasaññāya rāgena nābhidhaṁsiyati. </span><br><p id=pe8:143.3><span class=root>Mettāya dosena nābhidhaṁsiyati. </span><br><p id=pe8:143.4><span class=root>Vipassanāya mohena nābhidhaṁsiyati. </span><br><p id=pe8:143.5><span class=root>Evañcassa yo yo dhammo paṭipakkho tamhi tamhi dhamme paripūrissati. </span><br><p id=pe8:143.6><span class=root>Yo tassa dhammassa akusalo dhammo paṭipakkho, tena nādhivāsiyati. </span><br><p id=pe8:144.1><span class=root>Aparo pariyāyo. </span><br><p id=pe8:144.2><span class=root>Ye ime dhammā attanā na sakkoti vuṭṭhānaṁ, te ete dhammā desitā. </span><br><p id=pe8:144.3><span class=root>Channamativassatīti tehi vitakkaṁ yena ca sakkā puna desitaṁ cittaṁ vibhāvetuṁ pariyodāpetuṁ vivekaninnassa vivekapoṇassa vivekapabbhārassa vuddhiṁ virūḷhiṁ vepullataṁ āpajjati kusalesu dhammesu, seyyathāpi nāma uppalaṁ vā kumudaṁ vā padumaṁ vā udake sukkapakkhe cando yāvaratti yāvadivaso āgacchati, tassa vuddhiyeva pāṭikaṅkhitabbā, na parihāni, evaṁvidhaṁ taṁ cittaṁ nābhidhaṁsiyati. </span><br><p id=pe8:144.4><span class=root>Aparopettha yo akūṭo asaṭho amāyāvī uju puriso yathābhūtaṁ attānaṁ āvikaroti. </span><br><p id=pe8:144.5><span class=root>Tattha yo chādeti tassa akusalā dhammā cittaṁ anudhāvanti. </span><br><p id=pe8:144.6><span class=root>Channamativassatīti yo pana hoti asaṭho akūṭo amāyāvī uju puriso yathābhūtaṁ attānaṁ āvikaroti. </span><br><p id=pe8:144.7><span class=root>Tassa cittaṁ akusalehi dhammehi na viddhaṁsiyati, ayaṁ suttattho. </span><br><p id=pe8:145.1><span class=root>Tattha katamā desanā? </span><br><p id=pe8:145.2><span class=root>Idha desitā dasa akusalakammapathā adhivassanatāya dasa kusalakammapathā anadhivassanatāya akusalehi na visujjhati. </span><br><p id=pe8:145.3><span class=root>Yathā vuttaṁ bhagavatā “cittasaṅkilesā, bhikkhave, sattā saṅkilissantī”ti. </span><br><p id=pe8:146.1><span class=root>Tattha katamo vicayo? </span><br><p id=pe8:146.2><span class=root>Yassevaṁ cittaṁ adhivāsiyati, tassa bujjhitassa yaṁ bhaveyya kūṭeyya, taṁ ānantariyenapi satthari vā guṇānukampanatāya, ayaṁ vicayo. </span><br><p id=pe8:147.1><span class=root>Tattha katamā yuttīti? </span><br><p id=pe8:147.2><span class=root>Evaṁ anadhivasiyantaṁ cittaṁ vuṭṭhāti. </span><br><p id=pe8:147.3><span class=root>Vuṭṭhitaṁ patiṭṭhahati kusalesu dhammesūti atthi esā yutti. </span><br><p id=pe8:148.1><span class=root>Padaṭṭhānanti channamativassatīti channaṁ asaṁvarānaṁ padaṭṭhānaṁ, vivaṭaṁ nātivassatīti achannaṁ saṁvaraṇānaṁ. </span><br><p id=pe8:148.2><span class=root>Tasmā channaṁ vivareyya vivaṭaṁ nātivassatīti desanāya padaṭṭhānaṁ. </span><br><p id=pe8:149.1><span class=root>Lakkhaṇoti channamativassatīti ye keci vicittena channena ekalakkhaṇā dhammā sabbe te aviddhaṁsiyanti. </span><br><p id=pe8:149.2><span class=root>Tasmā channaṁ vivareyya. </span><br><p id=pe8:149.3><span class=root>Vivaṭaṁ nātivassatīti ye keci tena acchannena ekalakkhaṇā dhammā sabbe te nātivassantīti lakkhaṇo hāro. </span><br><p id=pe8:150.1><span class=root>Tattha katamo catubyūho hāro? </span><br><p id=pe8:150.2><span class=root>Imamhi sutte bhagavato ko adhippāyo? </span><br><p id=pe8:150.3><span class=root>Yesaṁ kesañci cittaṁ akusalā dhammā adhipaṭidesitā te yathādhammaṁ paṭikarissantīti ayaṁ tattha bhagavato adhippāyo. </span><br><p id=pe8:150.4><span class=root>Ayaṁ catubyūho hāro. </span><br><p id=pe8:151.1><span class=root>Āvaṭṭoti yaṁ channaṁ taṁ duvidhaṁ kampamānaṁ samucchitabbo. </span><br><p id=pe8:151.2><span class=root>Ānantariyasamādhīnaṁ. </span><br><p id=pe8:151.3><span class=root>Tattha passaddhiyañca māno āsave vaḍḍheti, assaddhiyena ca pamādaṁ gacchati, pamādena onamati, unnaḷabhāvaṁ gacchati. </span><br><p id=pe8:151.4><span class=root>Vuttañcetaṁ bhagavatā “unnaḷānaṁ pamattānaṁ tesaṁ vaḍḍhanti āsavā”ti cattāri tāni upādānāni, yāni cattāri upādānāni, te pañcupādānakkhandhā bhavanti. </span><br><p id=pe8:151.5><span class=root>Imāni saccāni dukkhañca samudayo ca. </span><br><p id=pe8:151.6><span class=root>Tasmā channaṁ vivareyyāti yena hetunā, te āsavā vaḍḍhanti. </span><br><p id=pe8:151.7><span class=root>Tesaṁ pahīnattā āsavā pahīyante. </span><br><p id=pe8:151.8><span class=root>Tattha appamādena assaddhiyaṁ pahīyati uddhaccakukkuccappahānena oḷārikatā tassa dve dhammā na samatho ca bhāvanā ca pāripūriṁ gacchanti. </span><br><p id=pe8:151.9><span class=root>Yo tesaṁ āsavānaṁ khayo, ayaṁ nirodho. </span><br><p id=pe8:151.10><span class=root>Imāni cattāri saccāni, ayaṁ āvaṭṭo. </span><br><p id=pe8:152.1><span class=root>Tattha katamo vibhatti hāro? </span><br><p id=pe8:152.2><span class=root>Channamativassatīti na ekaṁso. </span><br><p id=pe8:152.3><span class=root>Kiṅkāraṇaṁ? </span><br><p id=pe8:152.4><span class=root>Yassa assā nivattanā yathāpi sekkhānaṁ. </span><br><p id=pe8:152.5><span class=root>Yathāvuttaṁ bhagavatā—</span><br><p id=pe8:153.1><span class=root>“Kiñcāpi sekkho pakareyya pāpaṁ, </span><br><p id=pe8:153.2><span class=root>Kāyena vācāya uda cetasā vā; </span><br><p id=pe8:153.3><span class=root>Abhabbo hi tassa pariguhanāya, </span><br><p id=pe8:153.4><span class=root>Abhabbatā diṭṭhapadassa hotī”ti. </span><br><p id=pe8:154.1><span class=root>Kiñcāpi tesaṁ nivāraṇaṁ cittaṁ hoti. </span><br><p id=pe8:154.2><span class=root>Api tu appaccayā samāye ca te niddisitabbā, ayaṁ vibhattihāro. </span><br><p id=pe8:155.1><span class=root>Tattha katamo parivattano hāro. </span><br><p id=pe8:155.2><span class=root>Channamativassatīti yassa ye dhammā sabbaṁ anavivaṭaṁ ativassiyati, vivaṭaṁ nātivassati, avaguṇantaṁ nātivassati. </span><br><p id=pe8:155.3><span class=root>Ayaṁ parivattano hāro. </span><br><p id=pe8:156.1><span class=root>Tattha katamo vevacano hāro. </span><br><p id=pe8:156.2><span class=root>Channanti āvutaṁ nivutaṁ pihitaṁ paṭikujjitaṁ sañchannaṁ parodhaṁ, vivaṭaṁ nātivassatīti yassa te dhammā pabbajjitā vinodaṁ nādhivassitā vantikatāti, ayaṁ vevacano hāro. </span><br><p id=pe8:157.1><span class=root>Tattha katamo paññatti hāro. </span><br><p id=pe8:157.2><span class=root>Channamativassatīti kilesabhāgiyapaññattaṁ vivaṭaṁ nātivassatīti sadhammakiccaṁ yaṁ paṭipadā paññattiyā paññattaṁ, tasmā hi channaṁ vivareyyāti anusāsanapaññattiyā paññattaṁ, vivaṭaṁ nātivassatīti niddhānapaññattiyā paññattaṁ, ayaṁ paññatti hāro. </span><br><p id=pe8:158.1><span class=root>Tattha katamo otaraṇo hāro? </span><br><p id=pe8:158.2><span class=root>Channamativassatīti tayo kilesā rāgo doso moho, te khandhesu saṅkhārakkhandho …pe… </span><br><p id=pe8:158.3><span class=root>te purā yathā niddiṭṭhaṁ khandhadhātuāyatanesu, ayaṁ otaraṇo hāro. </span><br><p id=pe8:159.1><span class=root>Tattha katamo sodhano hāro? </span><br><p id=pe8:159.2><span class=root>Yenārambhena idaṁ suttaṁ bhāsati so ārambho niyutto. </span><br><p id=pe8:160.1><span class=root>Adhiṭṭhānoti channamativassatīti ekattatāya paññattaṁ. </span><br><p id=pe8:160.2><span class=root>Kiṅkāraṇaṁ? </span><br><p id=pe8:160.3><span class=root>Idaṁ hi ativassatīti imassa ca ativassati evañca ativassatīti ayaṁ vemattatāya yā suṇasādhāraṇehi lakkhaṇehi paññāpiyati, sā ekattapaññatti. </span><br><p id=pe8:161.1><span class=root>Tattha katamo parikkhāro? </span><br><p id=pe8:161.2><span class=root>Yañca taṁ ativassiyanti, tassa dve hetū dve paccayā akusalapasuteva vācakattābhirati ca. </span><br><p id=pe8:161.3><span class=root>Ime dve ayonisomanasikāro ca kusalā dhammā vopasaggā ca, ime dve paccayā. </span><br><p id=pe8:162.1><span class=root>Tattha katamo samāropano? </span><br><p id=pe8:162.2><span class=root>Channamativassatīti vemati passatīti channaṁ yaṁ pariggahituṁ yaṁ adesituṁ appassutaṁ yaṁ kathaṅkathā vibhūtena akusalamūlena yaṁ taṇhāya ca te vaḍḍhati dosāti sannitvā te appasakkhayena saṅkhārā. </span><br><p id=pe8:162.3><span class=root>Saṅkhārapaccayā viññāṇaṁ yāva jarāmaraṇaṁ, ayaṁ samāropano. </span><br><p id=pe8:162.4><span class=root>Yaṁ puna tathā desanā, tasseva akusalā dhammā vuddhiṁ virūḷhiṁ vepullatamāpajjati tassa saṅkhārā nirodhā, ayaṁ samāropano. </span><br><p id=pe8:163.1><span class=root>Cattāro puggalā tamo tamaparāyanoti …pe… </span><br><p id=pe8:163.2><span class=root>tattha katamo vuccate tamo nāma? </span><br><p id=pe8:163.3><span class=root>Yo tamo andhakāro, yathā vuttaṁ bhagavatā “yathā andhakāre tasmiṁ bhayānake sakampidhātupuriso na passati, evameva aññāṇato tamopanandhakāro pāpakasakammasavipākaṁ na saddho hoti”. </span><br><p id=pe8:163.4><span class=root>Iti evaṁ lakkhaṇatā aññāṇaṁ tamo avijjā moho, yena sattā yathābhūtaṁ nappajānanti, iti vuccati tamoti. </span><br><p id=pe8:163.5><span class=root>So tiṇṇaṁ cakkhūnaṁ tamo maṁsacakkhuno dibbacakkhuno paññācakkhuno, imesaṁ cakkhūnaṁ idha tamo niddisiyati aññāṇanti. </span><br><p id=pe8:163.6><span class=root>Tattha katamaṁ aññāṇaṁ adassanaṁ? </span><br><p id=pe8:163.7><span class=root>Atha nissaye yaṁ pubbante aññāṇaṁ aparante aññāṇaṁ pubbantāparante aññāṇaṁ hetumhi aññāṇaṁ paccayamhi aññāṇaṁ tassa aññāṇino samādhibhūtassa eso nissando. </span><br><p id=pe8:163.8><span class=root>Yaṁ na jānāti idaṁ sevitabbaṁ idaṁ na manasikātabbanti. </span><br><p id=pe8:163.9><span class=root>So tena tamena niddisiyati tamopi yathā vuccati. </span><br><p id=pe8:163.10><span class=root>Mūḷhoti evaṁ cetanā. </span><br><p id=pe8:163.11><span class=root>Tena tamena so puggalo vuccati. </span><br><p id=pe8:163.12><span class=root>Tamoti so tena tamena asamūhatena asamucchinnena tapparamo bhavati tapparāyano, ayaṁ vuccati puggalo tamo tamaparāyanoti. </span><br><p id=pe8:163.13><span class=root>Parāyanoyeva dhammo manasikātabbo so tamo dahati aññacittaṁ upaṭṭhapeti. </span><br><p id=pe8:163.14><span class=root>Te cassa dhammā nijjhānakkhamanti. </span><br><p id=pe8:163.15><span class=root>So sutamayāya paññāya samanupassati. </span><br><p id=pe8:164.1><span class=root>Tattha katamo tamo jotiparāyano? </span><br><p id=pe8:164.2><span class=root>So tena paññāvasena iriyati evaṁ tasseva iriyantassa parāyano bhavati. </span><br><p id=pe8:164.3><span class=root>Ayaṁ vuccate puggalo tamo jotiparāyano. </span><br><p id=pe8:165.1><span class=root>Tattha katamo puggalo joti jotiparāyano? </span><br><p id=pe8:165.2><span class=root>Tattha vuccati joti nāma yaṁ tassa ce tamassa paṭipakkhena ye ca dhamme antamaso ñāṇāloko, so suṇadhammo puggalo tamo jotiparāyano, tattha vuccate, yoyaṁ puggalo tamo jotiparāyano, so yadi tathārūpaṁ kalyāṇamittaṁ paṭilabhati, yo naṁ akusalato ca nivāreti bhāvitakusalatāva bhāvī niyojetīti. </span><br><p id=pe8:165.3><span class=root>Evañca saddhammaṁ deseti. </span><br><p id=pe8:165.4><span class=root>Ime dhammā kusalā, ime dhammā akusalā. </span><br><p id=pe8:165.5><span class=root>Ime dhammā sāvajjā, ime dhammā anavajjā. </span><br><p id=pe8:165.6><span class=root>Ime dhammā sevitabbā, ime dhammā na sevitabbā. </span><br><p id=pe8:165.7><span class=root>Ime dhammā bhajitabbā, ime dhammā na bhajitabbā. </span><br><p id=pe8:165.8><span class=root>Ime dhammā upasampajja vihātabbā, ime dhammā na upasampajja vihātabbā. </span><br><p id=pe8:165.9><span class=root>Ime dhammā manasikātabbā, ime dhammā na manasikātabbāti. </span><br><p id=pe8:165.10><span class=root>Paccate saññāya yathā saññāyati satindriyāni, so evaṁ pajānāti. </span><br><p id=pe8:165.11><span class=root>Ime dhammā kusalā, ime dhammā akusalā. </span><br><p id=pe8:165.12><span class=root>Ime dhammā sāvajjā, ime dhammā anavajjā. </span><br><p id=pe8:165.13><span class=root>Ime dhammā sevitabbā, ime dhammā na sevitabbā. </span><br><p id=pe8:165.14><span class=root>Ime dhammā bhāvetabbā, ime dhammā na bhāvetabbā. </span><br><p id=pe8:165.15><span class=root>Ime dhammā upasampajja vihātabbā, ime dhammā na upasampajja vihātabbā. </span><br><p id=pe8:165.16><span class=root>Ime dhammā manasikātabbā, ime dhammā na manasikātabbāti. </span><br><p id=pe8:165.17><span class=root>So te dhamme susuyyati, sotaṁ odahati, aññaṁ cittaṁ upaṭṭhapeti, te cassa dhammā nijjhānakkhamanti, so sutamayāya paññāya samannāgato so tena paccayavasena iriyati evaṁ tasseva iriyanti tapparamo bhavati tapparāyano. </span><br><p id=pe8:165.18><span class=root>Ayaṁ vuccate puggalo tamo tamaparāyano. </span><br><p id=pe8:166.1><span class=root>Tattha katamo puggalo joti tamaparāyano? </span><br><p id=pe8:166.2><span class=root>Joti nāma yā tasseva tamassa paṭipakkhena ye dhammā antamaso ñāṇāloko, so puna dhammo. </span><br><p id=pe8:166.3><span class=root>Katamā uccate? </span><br><p id=pe8:166.4><span class=root>Paññāyato paṇḍitoti vuccate, so evaṁ pajānāti. </span><br><p id=pe8:166.5><span class=root>Ime dhammā kusalā, ime dhammā akusalā. </span><br><p id=pe8:166.6><span class=root>Ime dhammā sāvajjā, ime dhammā anavajjā. </span><br><p id=pe8:166.7><span class=root>Ime dhammā sevitabbā, ime dhammā na sevitabbā. </span><br><p id=pe8:166.8><span class=root>Ime dhammā bhāvitabbā, ime dhammā na bhāvitabbā. </span><br><p id=pe8:166.9><span class=root>Ime dhammā upasampajja vihātabbā, ime dhammā na upasampajja vihātabbā. </span><br><p id=pe8:166.10><span class=root>Ime dhammā manasikātabbā, ime dhammā na manasikātabbā. </span><br><p id=pe8:166.11><span class=root>Idha pana pāpamittasaṁsevano pāpamittavasānugo akusale dhamme abhivaḍḍheti, kusale dhamme pajahati. </span><br><p id=pe8:166.12><span class=root>So tena pamādena paccayasaññā amanasikatvā assatiasampajaññaṁ āsevati. </span><br><p id=pe8:166.13><span class=root>Tayā yo paṭipakkho tamo, so pavaḍḍheti. </span><br><p id=pe8:166.14><span class=root>So tamābhibhūto parāyano tamaparamo ceva bhavati. </span><br><p id=pe8:166.15><span class=root>Ayaṁ vuccati puggalo joti tamaparāyano. </span><br><p id=pe8:167.1><span class=root>Tattha katamo puggalo joti jotiparāyano? </span><br><p id=pe8:167.2><span class=root>Tattha vuccate soyaṁ puggalo kalyāṇamittassa sannissito bhavati sakkā saṁyogī kusalaṁ gavesī, so kalyāṇamitte upasaṅkamitvā paripucchati, paripañhayati—</span><br><p id=pe8:167.3><span class=root>kiṁ kusalaṁ, kiṁ akusalaṁ? </span><br><p id=pe8:167.4><span class=root>Kiṁ sāvajjaṁ, kiṁ anavajjaṁ? </span><br><p id=pe8:167.5><span class=root>Kiṁ sevitabbaṁ, kiṁ na sevitabbaṁ? </span><br><p id=pe8:167.6><span class=root>Kiṁ bhāvitabbaṁ, kiṁ na bhāvitabbaṁ? </span><br><p id=pe8:167.7><span class=root>Kiṁ upasampajja vihātabbaṁ, kiṁ na upasampajja vihātabbaṁ? </span><br><p id=pe8:167.8><span class=root>Kiṁ manasikātabbaṁ, kiṁ na manasikātabbaṁ? </span><br><p id=pe8:167.9><span class=root>Kathaṁ saṅkileso hoti, kathaṁ vodānaṁ hoti? </span><br><p id=pe8:167.10><span class=root>Kathaṁ pavatti hoti, kathaṁ nivatti hoti? </span><br><p id=pe8:167.11><span class=root>Kathaṁ bandho hoti, kathaṁ mokkho hoti? </span><br><p id=pe8:167.12><span class=root>Kathaṁ sakkāyasamudayo hoti, kathaṁ sakkāyanirodho hoti? </span><br><p id=pe8:167.13><span class=root>So ettha desitaṁ yathā upaṭṭhitaṁ tathā sampaṭipajjanto so evaṁ pajānāti. </span><br><p id=pe8:167.14><span class=root>Ime dhammā kusalā, ime dhammā akusalā. </span><br><p id=pe8:167.15><span class=root>Evaṁ …pe… </span><br><p id=pe8:167.16><span class=root>yāva kathaṁ sakkāyasamudayo hoti, kathaṁ sakkāyanirodho hotīti vitthārena kātabbaṁ. </span><br><p id=pe8:167.17><span class=root>So te dhamme adhipāṭikaṅkhāti evaṁ lakkhaṇaṁ ñāṇaṁ vijjā ālokaṁ vaḍḍheti. </span><br><p id=pe8:167.18><span class=root>So puggalo tapparamo bhavati tapparāyano, ayaṁ vuccate puggalo joti jotiparāyano. </span><br><p id=pe8:168.1><span class=root>Tattha katamo puggalo tamo tamaparāyano? </span><br><p id=pe8:168.2><span class=root>Yo akusalaṁ dhammaṁ dīpeti. </span><br><p id=pe8:168.3><span class=root>Taṁ bhāvanāya hīnāsu gatīsu upapattiṁ dasseti, tapparamo bhavati tapparāyano. </span><br><p id=pe8:168.4><span class=root>Ayaṁ vuccate puggalo tamo tamaparāyano. </span><br><p id=pe8:169.1><span class=root>Tattha yo puggalo tamo jotiparāyano? </span><br><p id=pe8:169.2><span class=root>So tamena akusalassa kammassa vipākaṁ dasseti. </span><br><p id=pe8:169.3><span class=root>Tameti yaṁ cakkhu kalyāṇamittassa yena akusale dhamme pajahati, kusale dhamme abhivaḍḍhati. </span><br><p id=pe8:170.1><span class=root>Tattha yo ca paṇītāsu gatīsu upapattiṁ dasseti, tapparamo tena vuccate tamo jotiparāyano. </span><br><p id=pe8:171.1><span class=root>Tattha yo puggalo joti tamaparāyano? </span><br><p id=pe8:171.2><span class=root>Kusalassa kammavipākaṁ dasseti. </span><br><p id=pe8:171.3><span class=root>Yaṁ cakkhu pāpamittasaṁsaggena pāpamittupasevena pāpamittavasānugo akusalaṁ dhammaṁ abhivaḍḍhati, taṁ bhāvanāya hīnāsu gatīsu upapattiṁ dasseti. </span><br><p id=pe8:171.4><span class=root>Tapparamo tena vuccate joti tamaparāyano. </span><br><p id=pe8:172.1><span class=root>Tattha yo puggalo joti jotiparāyano so jotitā pabhātā yāva paṇītāsu gatīsu upapattiṁ dasseti. </span><br><p id=pe8:172.2><span class=root>Tapparamo tenāha joti jotiparāyano. </span><br><p id=pe8:173.1><span class=root>Jotitamaparāyanena dasa akusalānaṁ kammānaṁ udayaṁ dasseti. </span><br><p id=pe8:173.2><span class=root>Tamena puggalena akusalānaṁ kammānaṁ vipākaṁ dasseti. </span><br><p id=pe8:173.3><span class=root>Na akusalānaṁ dhammānaṁ vipākaṁ dasseti. </span><br><p id=pe8:173.4><span class=root>Tamena aṭṭha micchattāni dasseti. </span><br><p id=pe8:173.5><span class=root>Jotinā aṭṭha sammattāni dasseti. </span><br><p id=pe8:173.6><span class=root>Jotinā tamaparāyanena dasa akusalakammapathe dasseti. </span><br><p id=pe8:173.7><span class=root>Jotinā paṇītattaṁ dasseti. </span><br><p id=pe8:173.8><span class=root>Tamena jotiparāyanena atapanīyaṁ dhammaṁ dasseti. </span><br><p id=pe8:173.9><span class=root>Jotinā tamaparāyanena tapanīyaṁ dhammaṁ dasseti. </span><br><p id=pe8:173.10><span class=root>Ayaṁ suttattho. </span><br><p id=pe8:174.1><span class=root>Tattha katamo desanā hāro? </span><br><p id=pe8:174.2><span class=root>Imamhi sutte kiṁ desitaṁ? </span><br><p id=pe8:174.3><span class=root>Tattha vuccate imamhi sutte kusalākusalā dhammā desitā. </span><br><p id=pe8:174.4><span class=root>Kusalākusalānañca dhammānaṁ vipāko desito. </span><br><p id=pe8:174.5><span class=root>Hīnappaṇītānañca sattānaṁ gati nānākāraṇaṁ desitaṁ. </span><br><p id=pe8:174.6><span class=root>Ayaṁ desanā hāro. </span><br><p id=pe8:175.1><span class=root>Tattha katamo vicayo hāro? </span><br><p id=pe8:175.2><span class=root>Akusalassa kammassa yo vipākaṁ paccanubhoti. </span><br><p id=pe8:175.3><span class=root>Tattha ṭhito akusale dhamme uppādiyati vicayantaṁ yujjati. </span><br><p id=pe8:175.4><span class=root>Kusalassa kammassa yo vipākaṁ paccanubhoti. </span><br><p id=pe8:175.5><span class=root>Tattha ṭhito kusale dhamme uppādiyati vicayantaṁ yujjati. </span><br><p id=pe8:175.6><span class=root>Ayaṁ vicayo yutti ca. </span><br><p id=pe8:176.1><span class=root>Tattha katamo padaṭṭhāno hāro? </span><br><p id=pe8:176.2><span class=root>Yo puggalo joti, so paccavekkhaṇāya padaṭṭhānaṁ. </span><br><p id=pe8:176.3><span class=root>Yo puggalo tamo, so tamādinnaṁ vānupassanāya padaṭṭhānanti dasseti. </span><br><p id=pe8:176.4><span class=root>Tamena jotiparāyanena appamādassa padaṭṭhānaṁ dasseti, tamo avijjāya ca diṭṭhiyā ca padaṭṭhānaṁ dasseti. </span><br><p id=pe8:176.5><span class=root>Jotinā tamaparāyanena pamādassa ca diṭṭhiyā ca padaṭṭhānaṁ dasseti. </span><br><p id=pe8:176.6><span class=root>Ayaṁ padaṭṭhāno. </span><br><p id=pe8:177.1><span class=root>Tattha katamo lakkhaṇo hāro? </span><br><p id=pe8:177.2><span class=root>Tamena tamaparāyanena tamoti avijjāya niddiṭṭhāya sabbakilesadhammā niddiṭṭhā honti. </span><br><p id=pe8:177.3><span class=root>Tamena jotiparāyanena jotivijjāya niddiṭṭhāya sabbe bodhipakkhiyadhammā niddiṭṭhā honti. </span><br><p id=pe8:177.4><span class=root>Jotitamaparāyanena pamādo niddiṭṭho hoti. </span><br><p id=pe8:177.5><span class=root>Tamena jotiparāyanena appamādo niddiṭṭho hoti. </span><br><p id=pe8:177.6><span class=root>Ayaṁ lakkhaṇo hāro. </span><br><p id=pe8:178.1><span class=root>Tattha katamo catubyūho hāro? </span><br><p id=pe8:178.2><span class=root>Imamhi sutte bhagavato ko adhippāyo? </span><br><p id=pe8:178.3><span class=root>Ye sattā nīcakulino, na te imaṁ sutvā kusale dhamme samādāya vattissanti. </span><br><p id=pe8:178.4><span class=root>Ye sattā uccakulino, te imaṁ dhammadesanaṁ sutvā bhiyyoso mattāya kusale dhamme samādāya vattissantīti. </span><br><p id=pe8:178.5><span class=root>Ayaṁ catubyūho hāro. </span><br><p id=pe8:178.6><span class=root>Bhūmiyaṁ upadeso. </span><br><p id=pe8:179.1><span class=root>Tattha katamo āvaṭṭo hāro? </span><br><p id=pe8:179.2><span class=root>Yā avijjāto pabhūti taṇhā, ayaṁ samudayo. </span><br><p id=pe8:179.3><span class=root>Yo tamo tamaparāyano, idaṁ dukkhaṁ. </span><br><p id=pe8:179.4><span class=root>Imāni dve saccāni dukkhañca samudayo ca joti yena suttena dhammena paññāpiyati, so dhammo paññindriyassa padaṭṭhānaṁ. </span><br><p id=pe8:179.5><span class=root>Tena amohena tīṇi kusalamūlāni pāripūriṁ gacchanti saggassa padaṭṭhānaṁ. </span><br><p id=pe8:180.1><span class=root>Tattha katamā vibhatti? </span><br><p id=pe8:180.2><span class=root>Tamo tamaparāyanoti na ekaṁsena. </span><br><p id=pe8:180.3><span class=root>Kiṅkāraṇaṁ? </span><br><p id=pe8:180.4><span class=root>Atthi tamo ca bhavo aparāpariyavedanīyena ca kusalena jotinā puggalena sahopattibhāve. </span><br><p id=pe8:180.5><span class=root>Atthi joti ca bhavo aparāpariyavedanīyena ca akusalena tamena puggalena sahopattibhāve parivattanā tamesu paṭipakkhoti jotinā tamaparāyano. </span><br><p id=pe8:181.1><span class=root>Tattha katamo vevacano? </span><br><p id=pe8:181.2><span class=root>Yo tamo, so evaṁ attabyāpādāya paṭipanno, so assaddhāya bālo akusalo abyatto anādīnavadassī. </span><br><p id=pe8:181.3><span class=root>Yo joti, so attahitāya paṭipanno paṇḍito kusalo byatto ādīnavadassī. </span><br><p id=pe8:181.4><span class=root>Ayaṁ vevacano. </span><br><p id=pe8:182.1><span class=root>Tattha katamā paññatti? </span><br><p id=pe8:182.2><span class=root>So puggalo vipākapaññattiyā paññāpiyati, akusale pariyādinnatā paññāpiyati. </span><br><p id=pe8:182.3><span class=root>Jotikusaladhammupapattipaññattiyā paññāpiyati kusaladhammavipākapaññattiyā cāti. </span><br><p id=pe8:183.1><span class=root>Otaraṇoti ye avijjāpaccayā saṅkhārā yañca jarāmaraṇaṁ yā ca avijjā, taṁ padaṭṭhānaṁ, niddesena vijjuppādo avijjānirodho yo yāva jarāmaraṇanirodho, ime dve dhammā saṅkhārakkhandhapariyāpannā. </span><br><p id=pe8:183.2><span class=root>Dhammadhātu dhammāyatanañca padaṭṭhānaṁ niddesena dhātūsu. </span><br><p id=pe8:184.1><span class=root>Tattha katamo sodhano? </span><br><p id=pe8:184.2><span class=root>Imassa suttassa desitassa ārambho. </span><br><p id=pe8:185.1><span class=root>Adhiṭṭhānoti tamoti bhagavā bravīti, na ekaṁ puggalaṁ deseti. </span><br><p id=pe8:185.2><span class=root>Yāvatā sattānaṁ gati, tattha ye duccaritadhammena upapannā, te bahulādhivacanena tamo niddisati. </span><br><p id=pe8:185.3><span class=root>Yā joti sabbasattesu kusaladhammopapatti sabbaṁ taṁ jotīti abhilapati ayamekatā paccayo yonisomanasikārapaññatti catunnaṁ mahābhūtānaṁ puggalānaṁ. </span><br><p id=pe8:186.1><span class=root>Tattha katamo parikkhāro? </span><br><p id=pe8:186.2><span class=root>Akusalassa pāpamittatā paccayo, ayoniso manasikāro hetu. </span><br><p id=pe8:186.3><span class=root>Kusalassa kalyāṇamittatā paccayo, yoniso manasikāro hetu. </span><br><p id=pe8:187.1><span class=root>Tattha katamā samāropanāti? </span><br><p id=pe8:187.2><span class=root>Idhekacco nīce kule paccājāto hotīti nīce kule paccājāto rūpesu saddesu gandhesu rasesu phassesu, so upapanno sabbamhi mānussake upabhogaparibhoge. </span><br><p id=pe8:187.3><span class=root>Joti paṇītesu kusalesu upapanno sabbamhi mānussake upabhogaparibhoge upapannoti. </span><br><p id=pe8:188.1><span class=root>Tattha katamaṁ saṅkilesabhāgiyaṁ nibbedhabhāgiyaṁ ca suttaṁ? </span><br><p id=pe8:188.2><span class=root>Na taṁ daḷhaṁ bandhanamāhu dhīrāti gāthā. </span><br><p id=pe8:188.3><span class=root>Kena kāraṇena taṁ bandhanaṁ daḷhaṁ? </span><br><p id=pe8:188.4><span class=root>Catūhi kāraṇehi issariyena sakkā mocetuṁ dhanena vā aññena vā yācanāya vā parāyanena vā. </span><br><p id=pe8:188.5><span class=root>Yesu ca ayaṁ rāgo maṇikuṇḍalesu puttesu dāresu ca yā apekkhā, idamassa cetasikabandhanaṁ. </span><br><p id=pe8:188.6><span class=root>Taṁ na sakkā issariyena vā dhanena vā aññena vā yācanāya vā parāyanena vā mocetuṁ. </span><br><p id=pe8:188.7><span class=root>Na ca tattha koci atthi pāṭibhogo. </span><br><p id=pe8:188.8><span class=root>Iminā bandhanato mocayitthāti devo vā manusso vā tadidaṁ bandhanaṁ rāgānusayena ca chasu bāhiresu ca āyatanesu bandhati. </span><br><p id=pe8:188.9><span class=root>Rūpesu rūpataṇhā bandhati, yāva dhammesu dhammataṇhā. </span><br><p id=pe8:188.10><span class=root>Yo idha loke bandho paralokasmiṁ bandho nīyati. </span><br><p id=pe8:188.11><span class=root>So bandho jāyati, bandho mīyati. </span><br><p id=pe8:188.12><span class=root>Bandho asmā lokā paraṁ lokaṁ gacchati. </span><br><p id=pe8:188.13><span class=root>Na sakkā mocetuṁ aññatra ariyamaggena imañca bandhanaṁ. </span><br><p id=pe8:188.14><span class=root>Maraṇabhāvañca upapattibhāvañca bhayato viditvā chandarāgaṁ pajahati. </span><br><p id=pe8:188.15><span class=root>So imaṁ chandarāgaṁ pajahitvā atikkamati. </span><br><p id=pe8:188.16><span class=root>Ayañca loko ito paraṁ dutiyo. </span><br><p id=pe8:189.1><span class=root>Tattha yaṁ bandhanāsaṅkhārānaṁ pahānaṁ idaṁ vuccati ubhayesu ṭhānesu vīriyaṁ, gandhaparivāto sumuni nopalimpati. </span><br><p id=pe8:189.2><span class=root>Tatheva pariggahesu puttesu dāresu ca avūḷho salloti tasseva taṇhāya pahānaṁ dasseti. </span><br><p id=pe8:189.3><span class=root>Ayaṁ taṇhāmūlassa pahānā vare appamattoti kāmo pamādavattati pahānāya nekkhammābhirato appamādavihārī bhavati. </span><br><p id=pe8:189.4><span class=root>Tassa āsayaṁ pahānāya neva imaṁ lokaṁ āsīsati na paralokaṁ. </span><br><p id=pe8:189.5><span class=root>Na idhalokaṁ nissitaṁ, piyarūpaṁ sātarūpaṁ ākaṅkhati. </span><br><p id=pe8:189.6><span class=root>Nāpi paralokaṁ nissitaṁ piyarūpaṁ sātarūpaṁ ākaṅkhati, tena vuccate “nāsīsate lokamimaṁ paraṁ lokañcā”ti. </span><br><p id=pe8:189.7><span class=root>Yaṁ tassa pahānaṁ taṁ chedanaṁ aṭṭhakavaggiyesu muni niddiṭṭho. </span><br><p id=pe8:189.8><span class=root>So idha virodho aṭṭhakavaggiyesu nāsīsanaṁ idha anāthā. </span><br><p id=pe8:189.9><span class=root>Tathāyaṁ taṇhāya tassa pariggahassa vatthukāmassa ekagāthāya ete sabbe kāmā dassitā. </span><br><p id=pe8:189.10><span class=root>Tena bhagavā deseti “etampi chetvāna paribbajanti anapekkhino sabbakāme pahāyā”ti. </span><br><p id=pe8:189.11><span class=root>Imissā gāthāya dvidhā niddeso saṁsandananiddeso ca samayaniddeso ca, yathā ayaṁ gāthā saṅkilesabhāgiyañca nibbedhabhāgiyañca, evaṁ tāya gāthāya saṅkilesabhāgiyañca nibbedhabhāgiyañca visajjanā. </span><br><p id=pe8:189.12><span class=root>Evaṁ gāthā sabbagāthāsu byākaraṇesu vā niddiṭṭhaṁ suttaṁ. </span><br><p id=pe8:190.1><span class=root>Tattha katamā desanā? </span><br><p id=pe8:190.2><span class=root>Imaṁ suttaṁ kenādhippāyena desitaṁ. </span><br><p id=pe8:190.3><span class=root>Ye rāgacaritā sattā, te kāme pajahissantīti ayaṁ tattha bhagavato adhippāyo. </span><br><p id=pe8:191.1><span class=root>Tattha katamo vicayo? </span><br><p id=pe8:191.2><span class=root>Yassa dasavatthukā kilesā uttiṇṇā vantā viditā. </span><br><p id=pe8:191.3><span class=root>Katame dasavidhāti, kilesakāmā ca orambhāgiyauddhambhāgiyā ca saṁyojanā dasavatthukāni āyatanāni, ayaṁ vicayo. </span><br><p id=pe8:192.1><span class=root>Tattha katamā yutti? </span><br><p id=pe8:192.2><span class=root>Ye sārattā te gāḷhabandhanena bandhanti atthi esā yutti. </span><br><p id=pe8:193.1><span class=root>Tattha katamo padaṭṭhāno? </span><br><p id=pe8:193.2><span class=root>Sāratto maṇikuṇḍalesu mamaṅkārassa padaṭṭhānaṁ. </span><br><p id=pe8:193.3><span class=root>Apekkhāti atītavatthussa sarāgassa padaṭṭhānaṁ. </span><br><p id=pe8:193.4><span class=root>Etampi chetvāti bhāvanāya padaṭṭhānaṁ. </span><br><p id=pe8:194.1><span class=root>Tattha katamo lakkhaṇo? </span><br><p id=pe8:194.2><span class=root>Sārattacitto maṇikuṇḍalesu yo ahaṅkāre visatto mamaṅkāre visatto, yo puttadāre sāratto. </span><br><p id=pe8:194.3><span class=root>Khettavatthusmiṁ sāratto. </span><br><p id=pe8:194.4><span class=root>Ayaṁ lakkhaṇo hāro. </span><br><p id=pe8:195.1><span class=root>Tattha katamo catubyūho hāro? </span><br><p id=pe8:195.2><span class=root>Idha sutte bhagavato ko adhippāyo. </span><br><p id=pe8:195.3><span class=root>Ye nibbānena chandikā bhavissanti, te puttadāre taṇhaṁ pajahissanti. </span><br><p id=pe8:195.4><span class=root>Ayaṁ tattha bhagavato adhippāyo. </span><br><p id=pe8:195.5><span class=root>Imāni cattāri saccāni. </span><br><p id=pe8:196.1><span class=root>Tattha katamo āvaṭṭo? </span><br><p id=pe8:196.2><span class=root>Yā puttadāre taṇhā, ayaṁ samudayo. </span><br><p id=pe8:196.3><span class=root>Ye upādinnakkhandhā, te ye ca bāhiresu rūpesu rūpapariggaho, idaṁ dukkhaṁ, yaṁ tattha chedanīyaṁ, ayaṁ nirodho. </span><br><p id=pe8:196.4><span class=root>Yena bhijjati, ayaṁ maggo. </span><br><p id=pe8:197.1><span class=root>Vibhattīti natthi vibhattiyā bhūmi. </span><br><p id=pe8:198.1><span class=root>Parivattanoti paṭipakkho niddiṭṭho. </span><br><p id=pe8:199.1><span class=root>Tattha katamo vevacano? </span><br><p id=pe8:199.2><span class=root>Niddiṭṭho vevacano. </span><br><p id=pe8:200.1><span class=root>Tattha katamo otaraṇo? </span><br><p id=pe8:200.2><span class=root>Atthi taṇhā eko satto otiṇṇo tappaccayā viññāṇaṁ yāva jarāmaraṇaṁ. </span><br><p id=pe8:200.3><span class=root>Yā tattha vedanā, ayaṁ avijjā vijjuppādā avijjānirodho yāva jarāmaraṇanirodho. </span><br><p id=pe8:201.1><span class=root>Tattha katamo sodhano? </span><br><p id=pe8:201.2><span class=root>Suddho gāthāya ārambho. </span><br><p id=pe8:202.1><span class=root>Tattha katamo adhiṭṭhāno? </span><br><p id=pe8:202.2><span class=root>Na taṁ daḷhaṁ bandhanamāhu dhīrāti ekattatāya paññattā, na vemattatāya. </span><br><p id=pe8:202.3><span class=root>Cattāro rāgā kāmarāgo rūparāgo bhavarāgo diṭṭhirāgo cāti ekattatāya paññattā. </span><br><p id=pe8:203.1><span class=root>Tattha katamo parikkhāro? </span><br><p id=pe8:203.2><span class=root>Yesaṁ rāgo maṇikuṇḍalesu tassa subhasaññā hetu, anubyañjanaso ca nimittaggāhitā paccayo. </span><br><p id=pe8:203.3><span class=root>Yāya te chinnāni tassa asubhasaññā hetu, nimittaggahaṇaanubyañjanaggahaṇavinodanaṁ paccayo. </span><br><p id=pe8:204.1><span class=root>Tattha katamo samāropano? </span><br><p id=pe8:204.2><span class=root>Sāratto maṇikuṇḍalesu sammūḷhavidho duṭṭhātipi etampi chetvāna paribbajantīti taṁ pariññātatthaṁ parivajjitatthaṁ pajahitā, ayaṁ samāropano. </span><br><p id=pe8:205.1><span class=root>Yaṁ cetasikaṁ yaṁ pakappitaṁ vitthārena paccayo, yaṁ vā cetasikaṁ kāyikaṁ cetasikaṁ kammaṁ. </span><br><p id=pe8:205.2><span class=root>Kiṅkāraṇā? </span><br><p id=pe8:205.3><span class=root>Cetasikā hi cetanā manokammāti vuccate, sā cetanākammaṁ, yaṁ cetasikaṁ imaṁ kāyikañca vācasikañca imāni tīṇi kammāni niddiṭṭhāni. </span><br><p id=pe8:205.4><span class=root>Kāyakammaṁ vacīkammañca tāni kusalāni piyaṁ kāyena ca vācāya ca ārabhati parāmasati, ayaṁ vuccati sīlabbataparāmāso. </span><br><p id=pe8:205.5><span class=root>Saṅkappanā te tividhā saṅkhārā puññamayā apuññamayā āneñjamayā, tappaccayā viññāṇaṁ te ārammaṇametaṁ hoti viññāṇassa ṭhitiyā. </span><br><p id=pe8:205.6><span class=root>Yā subhasaññā sukhasaññā attasaññā ca. </span><br><p id=pe8:205.7><span class=root>Idaṁ cetasikaṁ. </span><br><p id=pe8:205.8><span class=root>Yaṁ rūpūpagaṁ viññāṇaṁ tiṭṭhati rūpārammaṇaṁ rūpapatiṭṭhitaṁ nandūpasecanaṁ vuddhiṁ virūḷhiṁ vepullataṁ gacchati, ayaṁ saṅkappanā, iti yaṁ viññāṇaṭṭhitīsu ṭhitaṁ paṭhamābhinibbattiārammaṇavasena upādānaṁ, idaṁ vuccati cetasikanti. </span><br><p id=pe8:206.1><span class=root>Tattha ṭhitassa arūpassa yā nikanti ajjhosānaṁ, idampi sakampitaṁ manāpikesu rūpesu piyarūpasātarūpesu ābhogo, idaṁ cetasikaṁ. </span><br><p id=pe8:206.2><span class=root>Yaṁ ceteti sattesu manāpikesu abhijjhākāyagantho paṭighānusayesu byāpādakāyagantho sabbe cattāro ganthā, ayaṁ pañcasu kāmaguṇesu paṭhamābhinipāto cittassa yā cetanā yassa tattha assādānupassissa anekā pāpakā akusalā dhammā cittaṁ arūpavatiyo honti. </span><br><p id=pe8:206.3><span class=root>Puggalo rāgānubandhibhūto tehi kilesakāmehi yathā kāmakaraṇīyo, ayaṁ vuccate kāmesu pakappanā. </span><br><p id=pe8:206.4><span class=root>Evaṁ sabbe cattāro oghā. </span><br><p id=pe8:206.5><span class=root>Yaṁ tehi kāmehi saṁyutto viharati bhāvito ajjhosanno, ayaṁ cetanā. </span><br><p id=pe8:206.6><span class=root>Yassa tathāyaṁ avītarāgassa adhigatapemassa tassa vipariṇāmaññathābhāvā uppajjanti sokaparidevadukkhadomanassupāyāsā dukkhānuparivattitaṁ viññāṇaṁ hoti saritassa vayadhammasamuppādo cittaṁ pariyādiyati, idaṁ vuccati pakappitanti. </span><br><p id=pe8:207.1><span class=root>Ekamekassa ceteti ca pakappeti ca viññāṇassa ṭhiti yā hoti, sā ca ṭhiti dvidhā ārammaṇaṭṭhiti ca āhāraṭṭhiti ca. </span><br><p id=pe8:207.2><span class=root>Tattha yā ārammaṇaṭṭhiti, ayaṁ nāmarūpassa paccayo. </span><br><p id=pe8:207.3><span class=root>Yā āhāraṭṭhiti yā punabbhavābhinibbattikā ṭhiti yā ca ponobhavikā ṭhiti, ayaṁ vuccati ārammaṇaṁ. </span><br><p id=pe8:207.4><span class=root>Taṁ hoti viññāṇassa ṭhitiyā tassa viññāṇapaccayā nāmarūpaṁ yāva jarāmaraṇañca ceteti, atha ca puna patthayate yato na ponobhavikā anāgatavatthumhi, ayaṁ paṭipakkho niddiṭṭho. </span><br><p id=pe8:207.5><span class=root>Na ceteti na patthayati atha ca dūsetīti duvidho niddeso. </span><br><p id=pe8:207.6><span class=root>Assa pubbe hoti taṁ cetasikaṁ taṁ pakappitaṁ asamūhataṁ tappaccayā, ayaṁ viññāṇassa ṭhiti hoti. </span><br><p id=pe8:208.1><span class=root>Atha vā tassa anusayā āvibhavanti tappaccayā tassa punabbhavo nibbattati. </span><br><p id=pe8:208.2><span class=root>Atha vā naṁ saṅkiyate appetu āgāre vā, sukhumā vā santi vā na saṅkiyate kāme taṁ evaṁ niccesupi āgāresu jāto hoti. </span><br><p id=pe8:208.3><span class=root>Taṁ nayati yaṁ no kappetuṁ evaṁ saṅkhārā cetitā pakappitā ca ārammaṇabhūtā honti, yā ca cetanā yā ca pakappanā yañca vatthu nibbattaṁ, ubhopi ete ārammaṇaṁ viññāṇassa tathā cetanāya ca saṅkappanāya ca patthanāya ca bhūtā sattā ceteti ca saṅkappeti ca. </span><br><p id=pe8:208.4><span class=root>Yaṁ gavesanā na ca ceteti na ca saṅkappeti. </span><br><p id=pe8:208.5><span class=root>Katame ca sattā bhūtā? </span><br><p id=pe8:208.6><span class=root>Ye ca tanujātaaṇḍajāpi aṇḍakā anubhinnā saṁsedajā na ca sambhinnā ime bhūtā. </span><br><p id=pe8:208.7><span class=root>Katame sambhavesino gabbhagatā aṇḍagatā saṁsaranto ime na ceteti na pattheti na ca saṅkappeti. </span><br><p id=pe8:208.8><span class=root>Anusaye na ca punabbhavo nibbattīti? </span><br><p id=pe8:208.9><span class=root>Ye bhūtā sattā ye sambhavesino, te thāvarā. </span><br><p id=pe8:208.10><span class=root>Ye vā sato cetenti patthenti ca ye thāvarā. </span><br><p id=pe8:208.11><span class=root>Te na ca cetenti, na ca patthenti, na ca saṅkappenti, anusayena ca saṁsaranti. </span><br><p id=pe8:209.1><span class=root>Aparo pariyāyo. </span><br><p id=pe8:209.2><span class=root>Ye ariyapuggalā sekkhā, tattha te na ca cetenti, na ca saṅkappenti, anusayena puna uppajjanti. </span><br><p id=pe8:210.1><span class=root>Aparo pariyāyo. </span><br><p id=pe8:210.2><span class=root>Sukhumā pāṇā bhūmigatā udakagatā cakkhuno āpāthaṁ nāgacchanti, te na ca cetenti, na ca saṅkappenti, anusayena ca saṁsaranti. </span><br><p id=pe8:211.1><span class=root>Aparo pariyāyo. </span><br><p id=pe8:211.2><span class=root>Bāhikā sabbe bhikkhū abhimānikā, te na ca cetenti, na ca patthayanti, anusayena ca saṁsaranti, na ca cetenti, na ca saṅkappenti, na ca anusenti. </span><br><p id=pe8:211.3><span class=root>Ārammaṇampetaṁ na hoti viññāṇassa ṭhitiyā. </span><br><p id=pe8:212.1><span class=root>Na ca cetetīti pariyuṭṭhānasamugghātaṁ dasseti. </span><br><p id=pe8:212.2><span class=root>Na ca anusetīti anusayasamugghātaṁ dasseti. </span><br><p id=pe8:212.3><span class=root>Na ca cetetīti oḷārikānaṁ kilesānaṁ pahānaṁ dasseti. </span><br><p id=pe8:212.4><span class=root>Na ca anusetīti sukhumānaṁ kilesānaṁ pahānaṁ dasseti. </span><br><p id=pe8:212.5><span class=root>Na ca cetetīti yena bhūmi ca na ca patthayantīti sakadāgāmī anāgāmī, na ca anusetīti arahaṁ, na ca cetetīti sīlakkhandhassa paṭipakkhena pahānaṁ dasseti, na ca patthayatīti samādhikkhandhassa paṭipakkhena pahānaṁ dasseti, na ca anusayatīti paññākkhandhassa paṭipakkhena pahānaṁ dasseti, na ca cetetīti apuññamayānaṁ saṅkhārānaṁ pahānaṁ dasseti, na ca patthayatīti puññamayānaṁ saṅkhārānaṁ pahānaṁ dasseti, na ca anusetīti āneñjamayānaṁ saṅkhārānaṁ pahānaṁ dasseti, na ca cetetīti anaññātaññassāmītindriyaṁ, na ca patthayatīti aññindriyaṁ, na ca anusayatīti aññātāvino indriyaṁ. </span><br><p id=pe8:212.6><span class=root>Na ca cetetīti mudukā indriyabhāvanā, na ca patthayatīti majjhaindriyabhāvanā, na ca anusetīti adhimattā indriyabhāvanā. </span><br><p id=pe8:212.7><span class=root>Ayaṁ suttattho. </span><br><p id=pe8:213.1><span class=root>Tattha katamā desanā? </span><br><p id=pe8:213.2><span class=root>Idha sutte cattāri saccāni desitāni. </span><br><p id=pe8:214.1><span class=root>Yañca cetayitaṁ yañca pakappitaṁ atthi etaṁ ārammaṇaṁ cittaṁ patiṭṭhati vicinati yujjati. </span><br><p id=pe8:214.2><span class=root>Na ca cetetīti na ca patthayatīti atthi evaṁ ārammaṇaṁ anusaye viññāṇamiti viciniyati yujjati na ca ceteti na ca patthayati. </span><br><p id=pe8:214.3><span class=root>Anusayappahānā viññāṇaṭṭhitiṁ na gavesanti, viciyantaṁ yujjati. </span><br><p id=pe8:214.4><span class=root>Ayaṁ yuttivicayo. </span><br><p id=pe8:215.1><span class=root>Tattha katamo padaṭṭhāno? </span><br><p id=pe8:215.2><span class=root>Cetanā pariyuṭṭhānaṁ cetanāpariyuṭṭhānassa padaṭṭhānaṁ. </span><br><p id=pe8:215.3><span class=root>Saṅkappanaṁ upādānassa padaṭṭhānaṁ. </span><br><p id=pe8:215.4><span class=root>Anusayo pariyuṭṭhānassa padaṭṭhānaṁ. </span><br><p id=pe8:215.5><span class=root>Tesaṁ chandarāgavināsāya bhāvanā bhavarāgassa pahānaṁ. </span><br><p id=pe8:216.1><span class=root>Tattha katamo lakkhaṇo? </span><br><p id=pe8:216.2><span class=root>Yaṁ cetasikanti vedayitaṁ pakappitaṁ uggahitaṁ viññātaṁ tabbiññāṇaṁ ārammaṇampi paccayopi. </span><br><p id=pe8:217.1><span class=root>Tattha katamo catubyūho? </span><br><p id=pe8:217.2><span class=root>Idha sutte bhagavato ko adhippāyo? </span><br><p id=pe8:217.3><span class=root>Ye punabbhavaṁ na icchanti, te na cetayissanti na ca patthayissantīti, ayaṁ adhippāyo. </span><br><p id=pe8:218.1><span class=root>Āvaṭṭoti yā ca cetanā patthanā ca anusayo ca viññāṇaṭṭhitipahānā ca, imāni dve saccāni. </span><br><p id=pe8:219.1><span class=root>Vibhattīti natthi vibhattiyā bhūmi. </span><br><p id=pe8:220.1><span class=root>Parivattanā pana paṭipakkhaṁ suttaṁ. </span><br><p id=pe8:221.1><span class=root>Tattha katamo vevacano? </span><br><p id=pe8:221.2><span class=root>Cetanā rūpasañcetanā yāva dhammasañcetanā. </span><br><p id=pe8:221.3><span class=root>Yo anusayo, te satta anusayā. </span><br><p id=pe8:222.1><span class=root>Paññattīti cetanāpariyuṭṭhānaṁ paññattiyā paññattā. </span><br><p id=pe8:222.2><span class=root>Saṅkappanaṁ upādānapaññattiyā paññattaṁ. </span><br><p id=pe8:222.3><span class=root>Anusayo hetupaññattiyā paññatto. </span><br><p id=pe8:222.4><span class=root>Viññāṇaṭṭhiti upapattihetupaññattiyā paññattā. </span><br><p id=pe8:222.5><span class=root>Cetanā saṅkappanā anusayo samucchedo chandarāgavinayapaññattiyā paññatto. </span><br><p id=pe8:222.6><span class=root>Paṭhame keci dvīhi parivattakehi paṭiccasamuppādo idappaccayatāya majjhapaññatti. </span><br><p id=pe8:223.1><span class=root>Otaraṇoti dvīhi parivattakehi dukkhañca samudayo ca majjhimakehi maggo ca nirodho ca. </span><br><p id=pe8:224.1><span class=root>Sodhanoti sutte suttassa ārambho. </span><br><p id=pe8:225.1><span class=root>Adhiṭṭhānoti yañcetayitaṁ sabbaṁ adhiṭṭhānena ekattāya paññattaṁ. </span><br><p id=pe8:225.2><span class=root>Saṅkappitanti upādānekattāya paññattaṁ. </span><br><p id=pe8:225.3><span class=root>Viññāṇaṁ ekattāya paññattaṁ. </span><br><p id=pe8:226.1><span class=root>Parikkhāroti subhañca ārammaṇaṁ ayoniso manasikāro cetanā hetupaccayatāya paccayo. </span><br><p id=pe8:226.2><span class=root>Viññāṇassa patiṭṭhāno dhammo ārammaṇapaccayatāya paccayo. </span><br><p id=pe8:226.3><span class=root>Tassa manasikāro hetupaccayatāya paccayo. </span><br><p id=pe8:227.1><span class=root>Tattha katamo samāropano? </span><br><p id=pe8:227.2><span class=root>Idaṁ suttaṁ saññitaṁ tattha ceteti visajjanā iti niddisitabbā. </span><br><p id=pe8:227.3><span class=root>Tassa diṭṭhiyā viññāṇapaccayā nāmarūpaṁ yāva jarāmaraṇaṁ, ayaṁ samāropano. </span><br><p id=pe8:228.1><span class=root>Ārammaṇametaṁ na hoti viññāṇassa ṭhitiyā, viññāṇanirodhā nāmarūpanirodho, nāmarūpanirodhā yāva jarāmaraṇanirodho. </span><br><p id=pe8:229.1><span class=root>Tattha katamaṁ saṅkilesabhāgiyañca nibbedhabhāgiyañca asekkhabhāgiyañca suttaṁ? </span><br><p id=pe8:229.2><span class=root>Ayaṁ loko santāpajāto yāva ye hi keci samaṇā vā brāhmaṇā vā bhavena bhavassa vippamokkhamāhaṁsu. </span><br><p id=pe8:229.3><span class=root>Saṅkilesabhāgiyaṁ upadhiṁ hi paṭicca dukkhamidaṁ sambhoti, yā tā pana taṇhā pahīyanti, bhavaṁ nābhinandatīti nibbedhassa nibbutassa bhikkhuno anupādāya punabbhavo na hoti. </span><br><p id=pe8:229.4><span class=root>Upaccagā sabbabhavāni tādīti asekkhabhāgiyaṁ. </span><br><p id=pe8:230.1><span class=root>Tattha santāpajātoti rāgajo santāpo dosajo mohajoti. </span><br><p id=pe8:230.2><span class=root>Tesaṁ sattānaṁ ṭhānaṁ dasseti. </span><br><p id=pe8:230.3><span class=root>Loko santāpajātoti phasso tividho sukhavedanīyo dukkhavedanīyo adukkhamasukhavedanīyo. </span><br><p id=pe8:230.4><span class=root>Tattha sukhavedanīyo phasso rāgasantāpo, dukkhavedanīyo dosasantāpo, adukkhamasukhavedanīyo mohasantāpo. </span><br><p id=pe8:230.5><span class=root>Yathā ca bhagavā āha paṭhamakassa valāhakassa gomagge yehi gahapatiputta rāgajehi dosajehi mohajehi santāpehi dukkhaṁ supati, te mama santāpā na santi. </span><br><p id=pe8:231.1><span class=root>Rogaṁ vadati attatoti tehi santāpehi santāpito tividhaṁ vipallāsaṁ paṭilabhati saññāvipallāsaṁ cittavipallāsaṁ diṭṭhivipallāsaṁ. </span><br><p id=pe8:231.2><span class=root>Tattha asubhe subhanti saññāvipallāso. </span><br><p id=pe8:231.3><span class=root>Dukkhe sukhanti cittavipallāso. </span><br><p id=pe8:231.4><span class=root>Anicce niccanti anattani attāti diṭṭhivipallāso. </span><br><p id=pe8:232.1><span class=root>Yathā cittassa vipallāso saññādiṭṭhite tividhā vitakkā—</span><br><p id=pe8:232.2><span class=root>cittavitakko vipallāso saññāvitakko vipallāso diṭṭhivitakko vipallāsopi. </span><br><p id=pe8:232.3><span class=root>Tattha avijjā vipallāso gocarā gatipateyyabhūmi, yathā hi taṁ sañjānāti yathā vijānāti yathā sañjānāti ca vijānāti ca. </span><br><p id=pe8:232.4><span class=root>Yathā khanti ceteti ime cattāro vipallāsā sattā yehi catubbidhaṁ attabhāvavatthuṁ rogabhūtaṁ gaṇḍabhūtaṁ “attā”ti vadanti. </span><br><p id=pe8:232.5><span class=root>Rogaṁ vadati attatoti ayaṁ āvaṭṭo. </span><br><p id=pe8:232.6><span class=root>Yena yena hi maññati tato taṁ hoti aññathāti subhanti maññati na tathā hoti. </span><br><p id=pe8:232.7><span class=root>Evaṁ sukhanti niccaṁ attāti so aññathā bhavameva santaṁ anāgataṁ bhavaṁ patthayati, tena vuccati “bhavarāgo”ti. </span><br><p id=pe8:232.8><span class=root>Bhavamevābhinandati, yaṁ abhinandati, taṁ dukkhanti pañcakkhandhe niddisiyati. </span><br><p id=pe8:232.9><span class=root>Yañca tappaccayā sokaparidevadukkhaṁ tassa hi bhāvessati. </span><br><p id=pe8:232.10><span class=root>Ettāvatā saṅkileso hoti. </span><br><p id=pe8:232.11><span class=root>Pahānatthaṁ kho pana brahmacariyaṁ vussati. </span><br><p id=pe8:232.12><span class=root>Tiṇṇaṁ santāpānaṁ chandarāgavinayo hoti. </span><br><p id=pe8:233.1><span class=root>Upadhiṁ hi paṭicca dukkhamidaṁ bhavatīti ye bhavamevābhinandanti yassa bhāvessati, taṁ dukkhaṁ tassa dukkhassa pahānamāha. </span><br><p id=pe8:233.2><span class=root>Sabbaso upādānañca yaṁ natthi dukkhassa sambhavoti cattāro vipallāsā yathā niddiṭṭhaupādānamāha. </span><br><p id=pe8:233.3><span class=root>Tassa paṭhamo vipallāso kāmupādānaṁ, dutiyaṁ diṭṭhupādānaṁ, tatiyaṁ sīlabbatupādānaṁ, catutthaṁ attavādupādānaṁ, tesaṁ yo khayo natthi dukkhassa sambhavo upadhi nidānaṁ dukkhanirodhamāha. </span><br><p id=pe8:233.4><span class=root>Evametaṁ yathābhūtaṁ sammappaññāya passato vibhavataṇhā na hoti. </span><br><p id=pe8:233.5><span class=root>Vibhavaṁ nābhinandatīti dassanabhūmiṁ manteti sabbaso taṇhakkhayaṁ nibbānanti dve vimuttiyo katheti rāgavirāgañca avijjāvirāgañca. </span><br><p id=pe8:233.6><span class=root>Tassa bhikkhunoti anupādisesanibbānadhātuṁ manteti. </span><br><p id=pe8:233.7><span class=root>Ayaṁ suttassa atthaniddeso. </span><br><p id=pe8:234.1><span class=root>Tattha katamo vicayo? </span><br><p id=pe8:234.2><span class=root>Yassa yattha pariḷāheti tassa pariḍayhantassa so yathābhūtaṁ natthi nibbindati ca, ayaṁ vicayo ca yutti ca. </span><br><p id=pe8:235.1><span class=root>Padaṭṭhāno rāgajo pariḷāho sukhindriyassa domanassindriyassa ca padaṭṭhānaṁ. </span><br><p id=pe8:235.2><span class=root>Dosajo pariḷāho sukhindriyassa domanassindriyassa ca padaṭṭhānaṁ. </span><br><p id=pe8:235.3><span class=root>Mohajo pariḷāho upekkhindriyassa domanassindriyassa ca padaṭṭhānaṁ. </span><br><p id=pe8:236.1><span class=root>Tattha katamo lakkhaṇo hāro? </span><br><p id=pe8:236.2><span class=root>Phassapareto vedanāpareto saññāparetopi saṅkhāraparetopi yena yena maññati yadi subhanimittena yadi sukhanimittena yadi niccanimittena yadi attanimittena asubhe subhanti maññati, evaṁ sabbaṁ rāgaje pariḷāhe vutte cattāro pariḷāhā vuttā bhavanti. </span><br><p id=pe8:236.3><span class=root>Rāgajo dosajo mohajo diṭṭhijo ca rāgaṁ vadāmīti attato vadati. </span><br><p id=pe8:236.4><span class=root>Sabbāni pannarasa padāni aniccaṁ dukkhanti. </span><br><p id=pe8:237.1><span class=root>Tattha katamo catubyūho? </span><br><p id=pe8:237.2><span class=root>Idha sutte bhagavato ko adhippāyo? </span><br><p id=pe8:237.3><span class=root>Ye pariḷāhena na acchanti te bhavaṁ nābhinandanti. </span><br><p id=pe8:237.4><span class=root>Ye bhavaṁ nābhinandanti, te parinibbāyissanti. </span><br><p id=pe8:237.5><span class=root>Ayaṁ adhippāyo. </span><br><p id=pe8:238.1><span class=root>Tattha katamo āvaṭṭo? </span><br><p id=pe8:238.2><span class=root>Saṅkilesabhāgiyena dukkhañca samudayañca niddisati. </span><br><p id=pe8:238.3><span class=root>Nibbedhabhāgiyena maggañca nirodhañca. </span><br><p id=pe8:239.1><span class=root>Tattha katamā vibhatti? </span><br><p id=pe8:239.2><span class=root>Santāpajāto rogajāto rogaṁ vadati attato taṁ na ekaṁsena hoti amanasikārā santāpajāto kho na ca rogaṁ attato vadati. </span><br><p id=pe8:240.1><span class=root>Tattha katamo parivattano? </span><br><p id=pe8:240.2><span class=root>Pakkhapaṭipakkhanidassanatthaṁ bhūmi parivattanāya. </span><br><p id=pe8:241.1><span class=root>Tattha katamo vevacano hāro? </span><br><p id=pe8:241.2><span class=root>Rogañca attato vadati sallaṁ attato vadati. </span><br><p id=pe8:241.3><span class=root>Pannarasa padāni sabbāni vattabbāni. </span><br><p id=pe8:242.1><span class=root>Tattha katamā paññatti? </span><br><p id=pe8:242.2><span class=root>Santāpajātoti domanassapadaṭṭhānaṁ. </span><br><p id=pe8:242.3><span class=root>Sabbe vacanapaññattiyā paññapeti. </span><br><p id=pe8:242.4><span class=root>Rogaṁ vadati attato vipallāso saṅkilesapaññattiyā paññapeti. </span><br><p id=pe8:242.5><span class=root>Yaṁ nābhinandati, taṁ dukkhanti vipallāsanikkhepapaññattiyā paññattā. </span><br><p id=pe8:242.6><span class=root>Te akatasattā lokā majjhena vemattatāya paññattā. </span><br><p id=pe8:243.1><span class=root>Tattha katamo otaraṇo? </span><br><p id=pe8:243.2><span class=root>Santāpajātoti tīṇi akusalamūlāni, te saṅkhārā saṅkhārakkhandhapariyāpannā, dhātūsu dhammadhātu, āyatanesu dhammāyatanaṁ. </span><br><p id=pe8:243.3><span class=root>Indriyesu itthindriyaṁ purisindriyañca padaṭṭhānaṁ. </span><br><p id=pe8:244.1><span class=root>Tattha katamo sodhano? </span><br><p id=pe8:244.2><span class=root>Suddho suttassa ārambho. </span><br><p id=pe8:245.1><span class=root>Tattha katamo adhiṭṭhāno hāro? </span><br><p id=pe8:245.2><span class=root>Pariḷāhoti ye sattā lokā ekattapaññattiyā paññattā, te akatasattā lokā majjhena vemattatāya paññattā. </span><br><p id=pe8:246.1><span class=root>Tattha katamo parikkhāro? </span><br><p id=pe8:246.2><span class=root>Santāpajātoti ayoniso manasikāro hetu, vipallāsañca paccayo. </span><br><p id=pe8:246.3><span class=root>Tattha dvīhi dhammehi attā abhiniviṭṭhā cittañca cetasikañca dhamme ubhayāni tassa viparītena parāmasato. </span><br><p id=pe8:246.4><span class=root>Aparo pariyāyo, cetasikehi dhammehi attasaññā anattasaññā samugghāteti. </span><br><p id=pe8:246.5><span class=root>Aparo pariyāyo. </span><br><p id=pe8:246.6><span class=root>Aniccasaññā cetasikesu dhammesu, na tu attasaññā. </span><br><p id=pe8:246.7><span class=root>Idaṁ vuccati cittanti vā manoti vā viññāṇanti vā idaṁ dīgharattaṁ abbhuggataṁ etaṁ mama, esohamasmi, eso me attāti. </span><br><p id=pe8:246.8><span class=root>Tattha cetasikā dhammānupassanā esāpi dhammasaññā. </span><br><p id=pe8:246.9><span class=root>Tassa ko hetu, ko paccayo? </span><br><p id=pe8:246.10><span class=root>Ahaṅkāro hetu, mamaṅkāro paccayo. </span><br><p id=pe8:247.1><span class=root>Tattha katamo samāropano? </span><br><p id=pe8:247.2><span class=root>Ayaṁ loko santāpajātoti akusalaṁ manteti viññāṇaṁ nāmarūpassa paccayo yāva jarāmaraṇanti, ayaṁ samāropano. </span><br><p id=pe8:248.1><span class=root>Evametaṁ yathābhūtaṁ, sammappaññāya passati akusalamūlānaṁ pahānaṁ. </span><br><p id=pe8:248.2><span class=root>Tattha avijjānirodho avijjānirodhā yāva jarāmaraṇanirodho, ayaṁ samāropano. </span><br><p id=pe8:249.1><span class=root>Cattāro puggalā—</span><br><p id=pe8:249.2><span class=root>anusotagāmī paṭisotagāmī ṭhitatto, tiṇṇo pāraṅgato thale tiṭṭhati brāhmaṇoti. </span><br><p id=pe8:250.1><span class=root>Tattha yo anusotagāmī ayaṁ kāme sevati. </span><br><p id=pe8:250.2><span class=root>Pāpañca kammaṁ karoti yāva kāme paṭisevati. </span><br><p id=pe8:250.3><span class=root>Idaṁ lobho akusalamūlaṁ, soyeva taṇhā, so tehi kāmehi vuyhati anusotagāmīti vuccati. </span><br><p id=pe8:250.4><span class=root>Yo puggalo tāhi gamito tappaccayā tassa hetu akusalakammaṁ karoti kāyena ca vācāya ca, ayaṁ vuccati pāpakammaṁ karotīti. </span><br><p id=pe8:250.5><span class=root>Tassa tīṇi sotāni sakkāyadiṭṭhi vicikicchā sīlabbataparāmāso. </span><br><p id=pe8:250.6><span class=root>Imehi tīhi sotehi tividhadhātuyaṁ uppajjati kāmadhātuyaṁ rūpadhātuyaṁ arūpadhātuyaṁ. </span><br><p id=pe8:250.7><span class=root>Tena paṭipakkhena yo kāme na paṭisevati. </span><br><p id=pe8:250.8><span class=root>Yo sīlavataṁ na parāmasati. </span><br><p id=pe8:250.9><span class=root>Yo sakkāyadiṭṭhīnaṁ pahānāya kāmesu yathābhūtaṁ ādīnavaṁ passati. </span><br><p id=pe8:250.10><span class=root>Yena ca te dhamme paṭisevati. </span><br><p id=pe8:250.11><span class=root>Yañca tappaccayā tiṭṭhati brāhmaṇoti arahaṁ kira. </span><br><p id=pe8:250.12><span class=root>Tattha arahaṁ tassa pāraṅgato hoti, pāraṅgatassa thale tiṭṭhati sopādisesā nibbānadhātu. </span><br><p id=pe8:250.13><span class=root>Anusotagāminīti dassanappahātabbānaṁ saṁyojanānaṁ appahānamāha. </span><br><p id=pe8:250.14><span class=root>Paṭisotagāminīti phale diṭṭhekaṭṭhānañca kilesānaṁ pahānamāha, ṭhitattena pañcannaṁ orambhāgiyānaṁ saṁyojanānaṁ pahānamāha. </span><br><p id=pe8:250.15><span class=root>Tattha anusotagāminā maggarūpimāha. </span><br><p id=pe8:250.16><span class=root>Paṭisotagāminā ṭhitattena ca maggamitimāha. </span><br><p id=pe8:250.17><span class=root>Pāraṅgatena sāvakā asekkhā ca sammāsambuddhā ca vuttā. </span><br><p id=pe8:250.18><span class=root>Anusotagāminā sakkāyasamudayagāminiṁ paṭipadamāha. </span><br><p id=pe8:250.19><span class=root>Paṭisotagāminā ṭhitattena sakkāyanirodhagāminiṁ paṭipadamāha. </span><br><p id=pe8:250.20><span class=root>Pāraṅgatena dasa asekkhā arahantā dhammā vuttā. </span><br><p id=pe8:250.21><span class=root>Ayaṁ suttattho. </span><br><p id=pe8:251.1><span class=root>Tattha katamā desanā? </span><br><p id=pe8:251.2><span class=root>Imasmiṁ hi sutte cattāri ariyasaccāni desitāni. </span><br><p id=pe8:251.3><span class=root>Tedhātukalokasamatikkamanañca. </span><br><p id=pe8:252.1><span class=root>Tattha katamo vicayo hāro? </span><br><p id=pe8:252.2><span class=root>Yo kāme paṭisevati pāpaṁ kareyyāti yo ca kāme na paṭisevati so pāpakammaṁ na kareyyāti yo ca imehi dvīhi bhūmīhi uttiṇṇo pāraṅgatoti yā vīmaṁsā ayaṁ vicayo. </span><br><p id=pe8:253.1><span class=root>Yuttīti yujjati suttesu, nāyujjatīti yā vīmaṁsāya, ayaṁ yutti. </span><br><p id=pe8:254.1><span class=root>Padaṭṭhānoti anusotagāminā sattannaṁ saṁyojanānaṁ padaṭṭhānaṁ. </span><br><p id=pe8:254.2><span class=root>Akusalassa kiriyā akusalassa mūlānaṁ padaṭṭhānaṁ. </span><br><p id=pe8:254.3><span class=root>Paṭisotagāminā yathābhūtadassanassa padaṭṭhānaṁ. </span><br><p id=pe8:254.4><span class=root>Ṭhitattena asaṁhāriyāya padaṭṭhānaṁ. </span><br><p id=pe8:254.5><span class=root>Pāraṅgatoti kadāci bhūmiyā padaṭṭhānaṁ. </span><br><p id=pe8:255.1><span class=root>Tattha katamo lakkhaṇo hāro? </span><br><p id=pe8:255.2><span class=root>Yo anusotaṁ gacchati taṇhāvasena. </span><br><p id=pe8:255.3><span class=root>Sabbesampi kilesānaṁ vasena gacchati. </span><br><p id=pe8:255.4><span class=root>Yo paṭisotaṁ vāyamati. </span><br><p id=pe8:255.5><span class=root>Taṇhāya sabbesampi so kilesānaṁ vāyamati paṭisotaṁ. </span><br><p id=pe8:255.6><span class=root>Yo attanā ṭhito kāyenapi so ṭhito vācācittenapi so ṭhito. </span><br><p id=pe8:255.7><span class=root>Ayaṁ lakkhaṇo hāro. </span><br><p id=pe8:256.1><span class=root>Tattha katamo catubyūho? </span><br><p id=pe8:256.2><span class=root>Idha sutte bhagavato ko adhippāyo? </span><br><p id=pe8:256.3><span class=root>Ye anusotagāminiyā paṭipadāya nābhiramissanti, te paṭisotaṁ vāyamissantīti yāva kadāci bhūmiyaṁ, ayaṁ adhippāyo. </span><br><p id=pe8:257.1><span class=root>Āvaṭṭoti idha sutte cattāri suttāni desitāni. </span><br><p id=pe8:258.1><span class=root>Tattha katamo vibhatti hāro? </span><br><p id=pe8:258.2><span class=root>Yo kāme paṭisevati pāpañca kammaṁ karoti. </span><br><p id=pe8:258.3><span class=root>So anusotagāmīti na ekaṁsena sotāpannopi kāme paṭisevati. </span><br><p id=pe8:258.4><span class=root>Taṁ bhāgiyañca pāpakammaṁ karoti. </span><br><p id=pe8:258.5><span class=root>Kiñcāpi sekkhopi kareyya pāpaṁ yathā sutte niddiṭṭho na ca so anusotagāmī, idaṁ vibhajjabyākaraṇīyaṁ. </span><br><p id=pe8:258.6><span class=root>Na ca kāme paṭisevati na ca pāpakammaṁ karoti paṭisotagāmī na ca ekaṁsena sabbe bāhirako kāmesu vītarāgo na ca kāme paṭisevati, tena ca pāpakammaṁ karoti anusotagāmī paṭisotagāmī, ayaṁ vibhatti. </span><br><p id=pe8:259.1><span class=root>Tattha katamo parivattano hāro? </span><br><p id=pe8:259.2><span class=root>Niddiṭṭho paṭipakkho. </span><br><p id=pe8:260.1><span class=root>Vevacanoti kāmesu vatthukāmāpi kilesakāmāpi rūpasaddagandharasaphassaputtadāradāsakammakaraporisañca pariggahā. </span><br><p id=pe8:261.1><span class=root>Paññattīti sabbe puthujjanā ekattāya paññattā. </span><br><p id=pe8:261.2><span class=root>Anusotagāmīti kilesasamudācārapaññattiyā paññattā. </span><br><p id=pe8:261.3><span class=root>Ye pana sekkhā puggalā, te nibbānapaññattiyā paññattā. </span><br><p id=pe8:261.4><span class=root>Ye pana anāgāmī, te asaṁhāriya paññattiyā paññattā, ayaṁ paññatti. </span><br><p id=pe8:262.1><span class=root>Otaraṇoti yo anusotagāmī, so dukkhaṁ. </span><br><p id=pe8:262.2><span class=root>Ye tassa dhammā, te dukkhassa samudayo. </span><br><p id=pe8:262.3><span class=root>Yaṁ rūpaṁ, ayaṁ rūpakkhandho, evaṁ pañcapi khandhā paṭiccasamuppādo, te kilesā saṅkhārakkhandhapariyāpannā dhammāyatanaṁ dhammadhātu indriyesu ca paññattā. </span><br><p id=pe8:263.1><span class=root>Sodhanoti yenārambhena idaṁ suttaṁ desitaṁ, so ārambho sabbo suddho. </span><br><p id=pe8:264.1><span class=root>Adhiṭṭhānoti paṭisotagāminā sabbe sotāpannā ekattena vā niddiṭṭhā rāgānusayapaṭisotagāmino sekkhāva maggo ca sekkho ca puggalo ṭhitattoti. </span><br><p id=pe8:265.1><span class=root>Vītarāgo ekattāya paññatto. </span><br><p id=pe8:265.2><span class=root>Pāraṅgatoti sabbe arahanto sabbe paccekabuddhā sammāsambuddhā ca ekattāya paññattā. </span><br><p id=pe8:266.1><span class=root>Parikkhāroti anusotagāmino pāpamittapaccayo kāmapariyuṭṭhānaṁ hetu. </span><br><p id=pe8:266.2><span class=root>Paṭisotagāmino dve hetū dve paccayā ca yāva sammādiṭṭhiyā uppādāyadiṭṭhi, tassa paṭiladdhamaggo hetu ārambho paccayo kāyiko cetasikassa koṭṭhāso ca. </span><br><p id=pe8:267.1><span class=root>Samāropanoti vibhatti idaṁ suttaṁ natthi samāropanāya bhūmi. </span><br><p id=pe8:268.1><span class=root>Pañcānisaṁsā sotānugatānaṁ dhammānaṁ yāva diṭṭhiyā suppaṭividdhānaṁ suttaṁ vitthārena kātabbaṁ. </span><br><p id=pe8:268.2><span class=root>Yuñjato ghaṭentassa vāyamato gilāno maraṇakāle devabhūto paccekabodhiṁ pāpuṇāti. </span><br><p id=pe8:268.3><span class=root>Sotānugatāti saddhammassavanena kataṁ hoti. </span><br><p id=pe8:268.4><span class=root>Na ca adhipaññādhammavipassanāya tassa cittaṁ tasitaṁ hoti, na ca anibbiddhattaṁ, idaṁ ca suttaṁ pañcannaṁ puggalānaṁ desitaṁ, saddhānusārino mudindriyassa tikkhindriyassa ca dhammānusārino tikkhindriyassa mudindriyassa ca. </span><br><p id=pe8:268.5><span class=root>Yo pana mohacarito puggalo na sakkoti yuñjituṁ ghaṭituṁ vāyamituṁ yathābhūtaṁ yathāsamādhikā vimutti taṁ khaṇaṁ taṁ layaṁ taṁ muhuttaṁ phalaṁ dasseti. </span><br><p id=pe8:268.6><span class=root>Sādhu parihāyati paro taṁ duyhati, no tu sukhaavipākinī bhavati. </span><br><p id=pe8:268.7><span class=root>Tassa diṭṭheyeva ca dhamme upapajjaaparāpariyavedanīyaṁ. </span><br><p id=pe8:268.8><span class=root>Tattha yo puggalo dhammānusārī tassa yadi sotānugatā dhammā honti so yuñjanto pāpuṇāti. </span><br><p id=pe8:268.9><span class=root>Yo dhammānusārī mudindriyo, so gilāno pāpuṇāti. </span><br><p id=pe8:268.10><span class=root>Yo saddhānusārī tikkhindriyo, so maraṇakālasamaye pāpuṇāti. </span><br><p id=pe8:268.11><span class=root>Yo mudindriyo, so devabhūto pāpuṇāti. </span><br><p id=pe8:268.12><span class=root>Yadā devabhūto na pāpuṇāti, na so teneva dhammarāgena tāya dhammanandiyā paccekabodhiṁ pāpuṇāti. </span><br><p id=pe8:268.13><span class=root>Yo sotānugatesu yuñjati ghaṭeti vāyamati, so pubbāpannena visesaṁ sañjānāti, sañjānanto pāpuṇāti. </span><br><p id=pe8:268.14><span class=root>Sace pana gilānassa manasikāro hoti, tattha yuñjanto pāpuṇāti. </span><br><p id=pe8:268.15><span class=root>Sace panassa maraṇakāle saṁviggo hoti, tattha yuñjanto pāpuṇāti. </span><br><p id=pe8:268.16><span class=root>Sace pana na katthaci saṁvego hoti, tassa devabhūtassa sukhino dhammabhūtā pādā evaṁ avilapati. </span><br><p id=pe8:268.17><span class=root>So evaṁ jānāti “ayaṁ so dhammavinayo yattha mayaṁ pubbe manussabhūtā brahmacariyaṁ carimhā”ti. </span><br><p id=pe8:268.18><span class=root>Atha devabhūto pāpuṇāti. </span><br><p id=pe8:268.19><span class=root>Dibbesu vā pañcasu kāmaguṇesu ajjhosito hoti pamādavihārī, so tena kusalamūlena paccekabodhiṁ pāpuṇāti. </span><br><p id=pe8:269.1><span class=root>Yā paratoghosena vacasā suparicitā, ayaṁ sutamayī paññā. </span><br><p id=pe8:269.2><span class=root>Ye pana dhammā honti manasā anupekkhitā, ayaṁ cintāmayī paññā. </span><br><p id=pe8:269.3><span class=root>Yaṁ diṭṭhiyā suppaṭividdhā, ayaṁ bhāvanāmayī paññā. </span><br><p id=pe8:269.4><span class=root>Yaṁ sotānugatā vacasā paricitā honti, so ca diṭṭheyeva dhamme parinibbāyī, ayaṁ arahaṁ puggalo. </span><br><p id=pe8:269.5><span class=root>Yo upapajjati devabhūto pāpuṇāti, tattha ca parinibbāyati, ayaṁ anāgāmī. </span><br><p id=pe8:269.6><span class=root>Yo tena kusalamūlena paccekabodhiṁ pāpuṇāti, ayaṁ pubbayogasambhārasambhūto puggalo. </span><br><p id=pe8:270.1><span class=root>Sotānugatā dhammāti paṭhamaṁ vimuttāyatanaṁ, vacasā paricitāti dutiyaṁ tatiyañca vimuttāyatanaṁ, manasā anupekkhitāti catutthaṁ vimuttāyatanaṁ diṭṭhiyā suppaṭividdhāti pañcamaṁ vimuttāyatanaṁ. </span><br><p id=pe8:271.1><span class=root>Sotānugatāya vimuttiyā vacasā yā vācā suppaṭividdhā anupubbadhammassa sotena sutvā sīlakkhandhe paripūreti, manasā anupekkhitā samādhikkhandhaṁ paripūreti, diṭṭhiyā suppaṭividdhā paññākkhandhaṁ paripūreti. </span><br><p id=pe8:272.1><span class=root>Sotānugatā dhammā bahussutā hontīti vitthārena kātabbaṁ. </span><br><p id=pe8:272.2><span class=root>Idaṁ paṭhamaṁ saddhāpadānaṁ manasā anupekkhitāti paṭisallānabahulo viharati, vitthārena kātabbaṁ. </span><br><p id=pe8:272.3><span class=root>Idaṁ dutiyaṁ saddhāpadānaṁ diṭṭhiyā suppaṭividdhāti anāsavā cetovimuttiyā nāparaṁ itthattāyāti pajānātīti. </span><br><p id=pe8:272.4><span class=root>Idaṁ tatiyaṁ saddhāpadānaṁ. </span><br><p id=pe8:273.1><span class=root>Sotānugatā dhammāti sekkhaṁ satthā dasseti. </span><br><p id=pe8:273.2><span class=root>Manasā anupekkhitāti arahattaṁ satthā dasseti. </span><br><p id=pe8:273.3><span class=root>Diṭṭhiyā suppaṭividdhāti tathāgataṁ arahantaṁ sammāsambuddhaṁ satthā dasseti. </span><br><p id=pe8:274.1><span class=root>Sotānugatā dhammāti kāmānaṁ nissaraṇaṁ dasseti. </span><br><p id=pe8:274.2><span class=root>Manasā anupekkhitāti rūpadhātuyā nissaraṇaṁ dasseti. </span><br><p id=pe8:274.3><span class=root>Diṭṭhiyā suppaṭividdhāti tedhātukānaṁ nissaraṇaṁ dasseti. </span><br><p id=pe8:274.4><span class=root>Ayaṁ suttattho. </span><br><p id=pe8:275.1><span class=root>Tattha katamo desanāhāro? </span><br><p id=pe8:275.2><span class=root>Imamhi sutte tayo esanā desitā sotānugatehi dhammehi vacasā paricitehi kāmesanāya samathamaggo. </span><br><p id=pe8:275.3><span class=root>Diṭṭhiyā suppaṭividdhehi brahmacariyesanāya samathamaggo. </span><br><p id=pe8:276.1><span class=root>Vicayoti yathā suttaṁ manasikaronto vicinanto sutamayipaññaṁ paṭilabhati. </span><br><p id=pe8:276.2><span class=root>Yathā ca so manasikarotīti yathā sutadhammā tadā cintāmayipaññaṁ paṭilabhati. </span><br><p id=pe8:276.3><span class=root>Yathā diṭṭheva dhamme manasikaroti tadā bhāvanāmayipaññaṁ paṭilabhati. </span><br><p id=pe8:276.4><span class=root>Ayaṁ vicayo. </span><br><p id=pe8:277.1><span class=root>Sutena sutamayipaññaṁ paṭilabhati. </span><br><p id=pe8:277.2><span class=root>Cintāya cintāmayipaññaṁ bhāvanāya bhāvanāmayipaññaṁ paṭilabhati. </span><br><p id=pe8:277.3><span class=root>Atthi esā yutti. </span><br><p id=pe8:278.1><span class=root>Padaṭṭhānoti sotānugatā dhammāti dhammassavanassa padaṭṭhānaṁ. </span><br><p id=pe8:278.2><span class=root>Vacasā paricitāti yuñjanāya padaṭṭhānaṁ. </span><br><p id=pe8:278.3><span class=root>Manasā anupekkhitāti dhammānudhammāya vipassanāya padaṭṭhānaṁ. </span><br><p id=pe8:278.4><span class=root>Diṭṭhiyā anupekkhitāti paññāyapi anupekkhitā diṭṭhiyāpi anupekkhitā. </span><br><p id=pe8:279.1><span class=root>Catubyūhoti imamhi sutte bhagavato ko adhippāyo? </span><br><p id=pe8:279.2><span class=root>Ye imāhi dvīhi paññāhi samannāgatā tehi …. </span><br><p id=pe8:280.1><span class=root>Sa nibbutoti maggaphalaṁ anupādisesañca nibbānadhātuṁ manteti, dānena oḷārikānaṁ kilesānaṁ pahānaṁ manteti. </span><br><p id=pe8:280.2><span class=root>Sīlena majjhimānaṁ, paññāya sukhumakilesānaṁ manteti, rāgadosamohakkhayā sa nibbutoti katā ca bhūmi. </span><br><p id=pe8:281.1><span class=root>“Dadato puññaṁ pavaḍḍhati, </span><br><p id=pe8:281.2><span class=root>Saṁyamato veraṁ na cīyati”. </span><br><p id=pe8:282.1><span class=root>Kusalo ca jahāti pāpakanti maggo vutto. </span><br><p id=pe8:282.2><span class=root>Rāgadosamohakkhayā sa nibbutoti maggaphalamāha. </span><br><p id=pe8:283.1><span class=root>Dadato puññaṁ pavaḍḍhati, saṁyamatoti tīhi padehi lokikaṁ kusalamūlaṁ vuttaṁ. </span><br><p id=pe8:283.2><span class=root>Rāgadosamohakkhayā sa nibbutoti lokuttaraṁ kusalamūlaṁ vuttaṁ. </span><br><p id=pe8:284.1><span class=root>Dadato puññaṁ pavaḍḍhati, saṁyamato veraṁ na cīyatīti puthujjanabhūmiṁ manteti. </span><br><p id=pe8:284.2><span class=root>Kusalo ca jahāti pāpakanti sekkhabhūmiṁ manteti. </span><br><p id=pe8:284.3><span class=root>Rāgadosamohakkhayā sa nibbutoti asekkhabhūmi vuttā. </span><br><p id=pe8:285.1><span class=root>Dadato puññaṁ pavaḍḍhati, saṁyamato veraṁ na cīyatīti magganiyā paṭipadā vuttā. </span><br><p id=pe8:285.2><span class=root>Kusalo ca jahāti pāpakanti sekkhavimutti. </span><br><p id=pe8:285.3><span class=root>Rāgadosamohakkhayā sa nibbutoti asekkhavimutti. </span><br><p id=pe8:286.1><span class=root>Dadato puññaṁ pavaḍḍhati, saṁyamato veraṁ na cīyatīti dānakathaṁ sīlakathaṁ maggakathaṁ lokikānaṁ dhammānaṁ desanamāha. </span><br><p id=pe8:286.2><span class=root>Kusalo ca jahāti pāpakanti loke ādīnavānupassanā. </span><br><p id=pe8:286.3><span class=root>Rāgadosamohakkhayā sa nibbutoti sāmukkaṁsikāya dhammadesanāyapi paṭividdhā. </span><br><p id=pe8:287.1><span class=root>Dadato puññaṁ pavaḍḍhatīti pāṇānaṁ abhayadānena pāṇātipātā veramaṇisattānaṁ abhayaṁ deti. </span><br><p id=pe8:287.2><span class=root>Evaṁ sabbāni sikkhāpadāni kātabbāni. </span><br><p id=pe8:287.3><span class=root>Saṁyamato veraṁ na cīyatīti sīle patiṭṭhāya cittaṁ saṁyameti, tassa saṁyamato pāripūriṁ gacchati. </span><br><p id=pe8:287.4><span class=root>Rāgadosamohakkhayā sa nibbutoti dve vimuttiyo. </span><br><p id=pe8:287.5><span class=root>Ayaṁ suttaniddeso. </span><br><p id=pe8:288.1><span class=root>Tattha katamā desanā? </span><br><p id=pe8:288.2><span class=root>Imamhi sutte kiṁ desitaṁ? </span><br><p id=pe8:288.3><span class=root>Dve sugatiyo devā ca manussā ca, dibbā ca pañcakāmaguṇā, mānussakā ca. </span><br><p id=pe8:288.4><span class=root>Dvīhi padehi niddeso. </span><br><p id=pe8:288.5><span class=root>Dadato puññaṁ pavaḍḍhati, saṁyamato veraṁ na cīyati, kusalo ca jahāti pāpakanti maggo vutto. </span><br><p id=pe8:288.6><span class=root>Rāgadosamohakkhayā sa nibbutoti dve nibbānadhātuyo desitā sopādisesā ca anupādisesā ca. </span><br><p id=pe8:288.7><span class=root>Ayaṁ desanā. </span><br><p id=pe8:289.1><span class=root>Vicayoti dadato puññaṁ pavaḍḍhatīti iminā paṭhamena padena dānamayikapuññakiriyavatthu vuttaṁ. </span><br><p id=pe8:289.2><span class=root>Tenassa ānantariyānaṁ kusalānaṁ dhammānaṁ. </span><br><p id=pe8:289.3><span class=root>Dutiyena padena … yanti, niyyānikaṁ sāsananti, ayaṁ adhippāyo. </span><br><p id=pe8:290.1><span class=root>Assavanena ca amanasikārena ca appaṭivedhena ca sakkāyasamudayagāminī paṭipadā vuttā. </span><br><p id=pe8:290.2><span class=root>Savanena ca manasikārena ca paṭivedhena ca sakkāyanirodhagāminī paṭipadā vuttā. </span><br><p id=pe8:290.3><span class=root>Ayaṁ āvaṭṭo. </span><br><p id=pe8:291.1><span class=root>Vibhattīti ekaṁsabyākaraṇīyo. </span><br><p id=pe8:291.2><span class=root>Natthi tattha vibhattiyā bhūmi. </span><br><p id=pe8:291.3><span class=root>Parivattanāti ye pañcānisaṁsā, te pañcādinā paṭipakkhena teneva diṭṭheva dhamme pāpuṇāti, taṁ upapajjamānā aparo pariyāyo. </span><br><p id=pe8:292.1><span class=root>Vevacananti sotānugatā dhammāti yaṁ suttaṁ diṭṭhampi paññindriyaṁ viññattampi diṭṭhiyā suppaṭividdhampi vibhāvitampi. </span><br><p id=pe8:293.1><span class=root>Paññattīti sotānugatādhammāti desanā avijjāpaññattiyā paññattaṁ. </span><br><p id=pe8:293.2><span class=root>Manasikāro pāmojjapaññattiyā paññatto, diṭṭhadhammāpi ānisaṁsapaññattiyā paññattā. </span><br><p id=pe8:294.1><span class=root>Otaraṇoti tisso paññā vacasā paricitesu sutamayī paññā manasā anupekkhitesu cintāmayī paññā diṭṭhiyā suppaṭividdhāsu bhāvanāmayī paññā. </span><br><p id=pe8:294.2><span class=root>Imāni ariyasaccāni indriyāni vijjuppādā avijjānirodho paṭiccasamuppādo indriyesu tīṇi indriyāni, āyatanesu dhammāyatanapariyāpannā dhātūsu dhammadhātupariyāpannāti. </span><br><p id=pe8:295.1><span class=root>Sodhanoti yo ārambho suttassa paveso niyutto. </span><br><p id=pe8:296.1><span class=root>Adhiṭṭhānoti pañcānisaṁsāti vemattatāya paññattā ānisaṁsā sotā anugatāti vemattatāya ariyavohāro paññatto, dhamme ca savananti ekattatāya paññattaṁ. </span><br><p id=pe8:297.1><span class=root>Parikkhāroti dhammassavanassa payirupāsanā paccayo, saddhā hetu. </span><br><p id=pe8:297.2><span class=root>Manasā anupekkhitāti atthappaṭisaṁveditā paccayo, dhammappaṭisaṁveditā hetu, diṭṭhiyā suppaṭividdhāti saddhammassavanañca manasikāro ca paccayo, sutamayī cintāmayī paññā hetu. </span><br><p id=pe8:298.1><span class=root>Samāropanoti vibhattaṁ suttaṁ aparo pariyāyo nibbatti bale natthi. </span><br><p id=pe8:298.2><span class=root>Tattha samāropanāya bhūmi. </span><br><p id=pe8:299.1><span class=root>Tattha katamaṁ vāsanābhāgiyañca nibbedhabhāgiyañca suttaṁ? </span><br><p id=pe8:299.2><span class=root>Dadato puññaṁ pavaḍḍhatīti gāthā. </span><br><p id=pe8:299.3><span class=root>Dadatoti dānamayikapuññakiriyavatthu vuttaṁ. </span><br><p id=pe8:299.4><span class=root>Saṁyamato veraṁ na cīyatīti sīlamayikapuññakiriyavatthu vuttaṁ. </span><br><p id=pe8:299.5><span class=root>Kusalo ca jahāti pāpakanti lobhassa ca mohassa ca byāpādassa ca pahānamāha. </span><br><p id=pe8:299.6><span class=root>Rāgadosamohakkhayā sa nibbutoti lobhassa ca mohassa ca byāpādassa ca chandarāgavinayamāhāti. </span><br><p id=pe8:299.7><span class=root>Dadato puññaṁ pavaḍḍhatīti gāthā alobho kusalamūlaṁ bhavati. </span><br><p id=pe8:299.8><span class=root>Saṁyamato veraṁ na cīyatīti adoso kusalamūlaṁ bhavati. </span><br><p id=pe8:299.9><span class=root>Saṁyamato veraṁ na cīyatīti averā asapattā abyāpādatāya sadā. </span><br><p id=pe8:299.10><span class=root>Kusalo ca jahāti pāpakanti ñāṇuppādā aññāṇanirodho. </span><br><p id=pe8:299.11><span class=root>Catutthapadena rāgadosamohakkhayena rāgavirāgā cetovimuttimohakkhayena avijjāvirāgā paññāvimutti, ayaṁ vicayo. </span><br><p id=pe8:300.1><span class=root>Yuttīti dāne ṭhito ubhayaṁ hi paripūreti. </span><br><p id=pe8:300.2><span class=root>Macchariyañca pajahati. </span><br><p id=pe8:300.3><span class=root>Puññañca pavaḍḍhati. </span><br><p id=pe8:300.4><span class=root>Atthi esā yutti. </span><br><p id=pe8:301.1><span class=root>Padaṭṭhānanti dadato puññaṁ pavaḍḍhatīti cāgādhiṭṭhānassa padaṭṭhānaṁ. </span><br><p id=pe8:301.2><span class=root>Saṁyamato veraṁ na cīyatīti paññādhiṭṭhānassa padaṭṭhānaṁ kusalo ca jahāti pāpakanti saccādhiṭṭhānassa padaṭṭhānaṁ. </span><br><p id=pe8:301.3><span class=root>Rāgadosamohakkhayā sa nibbutoti upasamādhiṭṭhānassa padaṭṭhānaṁ. </span><br><p id=pe8:301.4><span class=root>Ayaṁ padaṭṭhāno. </span><br><p id=pe8:302.1><span class=root>Tattha katamo lakkhaṇo? </span><br><p id=pe8:302.2><span class=root>Dadato puññaṁ pavaḍḍhati saṁyamato veraṁ na cīyati. </span><br><p id=pe8:302.3><span class=root>Dadatopi veraṁ na kariyāti kusalo ca jahāti pāpakaṁ rāgadosamohakkhayā sa nibbuto rūpakkhayāpi vedanakkhayāpi, yena rūpena diṭṭhaṁ, tena tathāgato paññapento paññapeyya rūpassa khayā virāganirodhāti evaṁ pañcakkhandhā. </span><br><p id=pe8:303.1><span class=root>Catubyūho idha bhagavato ko adhippāyo? </span><br><p id=pe8:303.2><span class=root>Ye mahābhogānaṁ patthayissanti? </span><br><p id=pe8:303.3><span class=root>Te dānaṁ dassanti parissayapahānāya, ye averābhichandakā, te pañca verāni pajahissanti, ye kusalābhichandakā, te aṭṭhaṅgikaṁ maggaṁ bhāvessanti aṭṭhannaṁ micchattānaṁ pahānāya. </span><br><p id=pe8:303.4><span class=root>Ye nibbāyitukāmā, te rāgadosamohaṁ pajahissantīti ayaṁ bhagavato adhippāyo. </span><br><p id=pe8:304.1><span class=root>Āvaṭṭoti yañca adadato macchariyaṁ yañca asaṁyamato veraṁ yañca akusalassa pāpassa appahānaṁ, ayaṁ dukkhaniddeso na samudayo. </span><br><p id=pe8:304.2><span class=root>Alobhena ca adosena ca amohena ca kusalena imāni tīṇi kusalamūlāni. </span><br><p id=pe8:304.3><span class=root>Tesaṁ paccayo aṭṭha sammattāni, ayaṁ maggo. </span><br><p id=pe8:304.4><span class=root>Tesaṁ rāgadosamohānaṁ khayā, ayaṁ nirodho. </span><br><p id=pe8:305.1><span class=root>Vibhattīti dadato puññaṁ pavaḍḍhatīti na ekaṁsena yo rājadaṇḍabhayena deti, yo ca akappiyassa paribhogena sīlavantesu deti, na tassa puññaṁ pavaḍḍhatīti so cetaṁ dānaṁ akusalena deti, daṇḍadānaṁ satthadānaṁ apuññamayaṁ pavaḍḍhati, na puññaṁ. </span><br><p id=pe8:305.2><span class=root>Saṁyamato veraṁ na cīyatīti na ekaṁsena kiṅkāraṇaṁ yañca yo padaṁ diṭṭhadhammikaṁ passati yadi mama rājāno gahetvā hatthaṁ vā chindeyya …pe… </span><br><p id=pe8:305.3><span class=root>na tena saṁyamena veraṁ na karoti. </span><br><p id=pe8:305.4><span class=root>Yo tu evaṁ samādiyati pāṇātipātassa pāpako vipākoti, diṭṭhe yeva dhamme abhisamparāye ca evaṁ sabbassa akusalassa hetuto ārati. </span><br><p id=pe8:305.5><span class=root>Iminā saṁyamena veraṁ na cīyati. </span><br><p id=pe8:306.1><span class=root>Parivattanāti dadato puññaṁ pavaḍḍhatīti adadato puññaṁ na pavaḍḍhati. </span><br><p id=pe8:306.2><span class=root>Yaṁ dānamayaṁ, taṁ saṁyamato veraṁ na cīyati, asaṁyamato veraṁ karīyati. </span><br><p id=pe8:306.3><span class=root>Kusalo ca jahāti pāpakaṁ akusalo na jahāti. </span><br><p id=pe8:306.4><span class=root>Rāgadosamohakkhayā sanibbutoti dūtaṁ pesetvā paṇītaṁ pesetvāpi na pakkosāmi, so sayameva pana mahābhikkhusaṅghaparivāro amhākaṁ vasanaṭṭhānaṁ sampatto amhehi ca santhāgārasālā kāritā, ettha mayaṁ dasabalaṁ ānetvā maṅgalaṁ bhaṇāpemāti cintetvā upasaṅkamiṁsu. </span><br><p id=pe8:306.5><span class=root>Yena santhāgāraṁ tenupasaṅkamiṁsūti taṁ divasaṁ kira santhāgāre cittakammaṁ niṭṭhāpetvā aṭṭakā muttamattā honti. </span><br><p id=pe8:306.6><span class=root>Buddhā nāma araññajjhāsayā araññārāmā antogāme vaseyyuṁ vā no vāti tasmā bhagavato manaṁ jānitvāva paṭijaggissāmāti cintetvā te bhagavantaṁ upasaṅkamiṁsu. </span><br><p id=pe8:306.7><span class=root>Idāni pana manaṁ labhitvā paṭijaggitukāmā yena santhāgāraṁ, tenupasaṅkamiṁsu. </span><br><p id=pe8:306.8><span class=root>Sabbasantharinti yathā sabbaṁ santhataṁ hoti evaṁ yena bhagavā tenupasaṅkamiṁsūti. </span><br><p id=pe8:306.9><span class=root>Ettha pana te mallarājāno santhāgāraṁ paṭijaggitvā nagaravīthiyopi sammajjāpetvā dhaje ussāpetvā suvaṇṇaghaṭikadaliyo ca ṭhapāpetvā sakalanagaraṁ dīpamālāhi vippakiṇṇatārakaṁ viya katvā khīrapake dārake khīraṁ pāyetha, dahare kumāre lahuṁ lahuṁ bhojāpetvā sayāpetha, uccāsaddaṁ mākari, ajja ekarattiṁ satthā antogāmeva vasissati, buddhā nāma appasaddakāmā hontīti bheriṁ carāpetvā sayaṁ daṇḍakadīpikā ādāya yena bhagavā tenupasaṅkamiṁsu. </span><br><p id=pe8:306.10><span class=root>Bhagavantaṁyeva purakkhatvāti bhagavantaṁ purato katvā, tattha bhagavā bhikkhūnañceva upāsakānañca majjhe nisinno ativiya virocati. </span><br><p id=pe8:306.11><span class=root>Samantapāsādiko suvaṇṇavaṇṇo abhirūpo dassanīyo puratthimakāyato suvaṇṇavaṇṇā rasmi uṭṭhahitvā gaganatale asītihatthaṁ ṭhānaṁ gaṇhāti. </span><br><p id=pe8:306.12><span class=root>Pacchimakāyato dakkhiṇahatthato vāmahatthato suvaṇṇavaṇṇā heṭṭhā pādatalehi pavāḷavaṇṇarasmi uṭṭhahitvā ghanapathaviyaṁ asītihatthaṁ ṭhānaṁ gaṇhāti, evaṁ samantā asītihatthamattaṁ ṭhānaṁ chabbaṇṇabuddharasmiyo vijjotamānā vitaṇḍamānā vidhāvanti, sabbe disābhāgā suvaṇṇacampakapupphehi vikiriyamānā viya suvaṇṇaghaṭato nikkhantasuvaṇṇarasadhārāhi siñcamānā viya pasāritasuvaṇṇapaṭaparikkhittā viya verambhavātasamuṭṭhitakiṁsukakiṁsukārakaṇikārapupphacuṇṇasamokiṇṇā viya vippakasantaṁ asītianubyañjanabyāmappabhā dvattiṁsavaralakkhaṇasamujjalaṁ sarīraṁ samuggatatārakaṁ viya gaganatalaṁ vikasitamiva padumavanaṁ sabbaphāliphullo viya yojanasatiko pāricchattako paṭipāṭiyā ṭhapitānaṁ dvattiṁsacandānaṁ dvattiṁsasūriyānaṁ dvattiṁsacakkavattīnaṁ dvattiṁsadevarājānaṁ dvattiṁsamahābrahmānaṁ nibbuto asekkhassa natthi nibbuti. </span><br><p id=pe8:307.1><span class=root>Vevacananti dadato puññaṁ pavaḍḍhati, anumodatopi puññaṁ pavaḍḍhati. </span><br><p id=pe8:307.2><span class=root>Cittassa samādahatopi veyyāvaccakiriyāyapi puññaṁ pavaḍḍhatīti. </span><br><p id=pe8:308.1><span class=root>Paññattīti dadato puññaṁ pavaḍḍhati, alobhassa paṭinissayaghātapaññattiyā paññattaṁ. </span><br><p id=pe8:308.2><span class=root>Saṁyamato veraṁ na cīyatīti adosassa paṭinissayaghātapaññattiyā paññattaṁ kusalo ca jahāti pāpakanti amohassa paṭinissayaghātapaññattiyā paññattaṁ. </span><br><p id=pe8:309.1><span class=root>Otaraṇoti pañcasu indriyesu dadato puññaṁ pavaḍḍhati, saṁyamato veraṁ na cīyati saṁyamena sīlakkhandho. </span><br><p id=pe8:309.2><span class=root>Otiṇṇo chasu indriyesu saṁvaro, ayaṁ samādhikkhandho, yaṁ kusalo ca jahāti pāpakaṁ, ayaṁ paññākkhandho, rāgadosamohakkhayā sa nibbutoti vimuttikkhandho. </span><br><p id=pe8:309.3><span class=root>Dhātūsu dhammadhātu, āyatanesu manāyatanaṁ. </span><br><p id=pe8:310.1><span class=root>Sodhanoti yenārambhena idaṁ suttaṁ desitaṁ so ārambho suddho. </span><br><p id=pe8:311.1><span class=root>Adhiṭṭhāno dānanti ekattatāya paññattaṁ. </span><br><p id=pe8:311.2><span class=root>Cāgo pariccāgo dhammadānaṁ āmisadānaṁ, aṭṭha dānāni vitthārena kātabbāni, ayaṁ vemattatā. </span><br><p id=pe8:311.3><span class=root>Na ca dadato ekattapaññattiyā paññattaṁ. </span><br><p id=pe8:311.4><span class=root>Khantī anavajjanti paññattiyā paññattaṁ. </span><br><p id=pe8:311.5><span class=root>Rāgadosamohakkhayā sa nibbutoti rodhavīriyapaññattiyā paññattā. </span><br><p id=pe8:312.1><span class=root>Parikkhāroti dānassa pāmojjaṁ paccayo, alobho hetu. </span><br><p id=pe8:312.2><span class=root>Saṁyamato yoniso manasikāro hetu, pariccāgo paccayo. </span><br><p id=pe8:312.3><span class=root>Kusalo ca jahāti pāpakanti yathābhūtadassanaṁ paccayo, ñāṇappaṭilābho hetu. </span><br><p id=pe8:312.4><span class=root>Rāgadosamohakkhayā sa nibbutoti parato ca ghoso ajjhattañca yoniso manasikāro maggo ca hetu ca paccayo ca. </span><br><p id=pe8:313.1><span class=root>Samāropanoti dadato puññaṁ pavaḍḍhatīti gāthā tassa sīlampi vaḍḍhati. </span><br><p id=pe8:313.2><span class=root>Saṁyamopi vaḍḍhati. </span><br><p id=pe8:313.3><span class=root>Saṁyamato veraṁ na cīyatīti. </span><br><p id=pe8:313.4><span class=root>Aññepi kilesā na cīyanti yepissa tappaccayā uppajjeyyuṁ āsavā vighātā, tepissa na uppajjanti. </span><br><p id=pe8:313.5><span class=root>Rāgadosamohakkhayā sa nibbutoti rāgadosassāpi khayā rāgānusayassapi khayā dosassa mohassāpi sa nibbutoti sopādisesā nibbānadhātu anupādisesāpi. </span><br><p id=pe8:313.6><span class=root>Ayaṁ samāropano. </span><br><p id=pe8:313.7><span class=root>Therassa mahākaccāyanassa peṭakopadese hārassa sampātabhūmi samattā. </span><br></main><footer class="container footer"><small><a href=/about/>Contact info</a></small></footer>