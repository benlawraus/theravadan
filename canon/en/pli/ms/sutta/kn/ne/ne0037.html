<!doctypehtml><html data-theme=dark lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><meta content=dark name=color-scheme><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><a class=navbar-item href=/search?lang_code=en> Search </a></ul></nav><nav aria-label=breadcrumb class=container><ul><li><a href=/canon/en/pli.html> Pali </a><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/ne.html> Netti </a></ul></nav><main class=container><p>From:<div class=flex-between><a href=/canon/en/pli/ms/sutta/kn/ne/ne0036.html>Previous</a><a href=/canon/en/pli/ms/sutta/kn/pe.html>Next</a></div><p id=ne37:0.1><span class=root>Netti </span><br><p id=ne37:0.2><span class="root big-bold">6. Sāsanapaṭṭhāna </span><br><p id=ne37:1.1><span class=root>Tattha aṭṭhārasa mūlapadā kuhiṁ daṭṭhabbā? </span><br><p id=ne37:1.2><span class=root>Sāsanapaṭṭhāne. </span><br><p id=ne37:1.3><span class=root>Tattha katamaṁ sāsanapaṭṭhānaṁ? </span><br><p id=ne37:1.4><span class=root>Saṅkilesabhāgiyaṁ suttaṁ, vāsanābhāgiyaṁ suttaṁ, nibbedhabhāgiyaṁ suttaṁ, asekkhabhāgiyaṁ suttaṁ, saṅkilesabhāgiyañca vāsanābhāgiyañca suttaṁ, saṅkilesabhāgiyañca nibbedhabhāgiyañca suttaṁ, saṅkilesabhāgiyañca asekkhabhāgiyañca suttaṁ, saṅkilesabhāgiyañca nibbedhabhāgiyañca asekkhabhāgiyañca suttaṁ, saṅkilesabhāgiyañca vāsanābhāgiyañca nibbedhabhāgiyañca suttaṁ, vāsanābhāgiyañca nibbedhabhāgiyañca suttaṁ, taṇhāsaṅkilesabhāgiyaṁ suttaṁ, diṭṭhisaṅkilesabhāgiyaṁ suttaṁ, duccaritasaṅkilesabhāgiyaṁ suttaṁ, taṇhāvodānabhāgiyaṁ suttaṁ, diṭṭhivodānabhāgiyaṁ suttaṁ, duccaritavodānabhāgiyaṁ suttaṁ. </span><br><p id=ne37:2.1><span class=root>Tattha saṅkileso tividho—</span><br><p id=ne37:2.2><span class=root>taṇhāsaṅkileso diṭṭhisaṅkileso duccaritasaṅkileso. </span><br><p id=ne37:2.3><span class=root>Tattha taṇhāsaṅkileso samathena visujjhati, so samatho samādhikkhandho. </span><br><p id=ne37:2.4><span class=root>Diṭṭhisaṅkileso vipassanāya visujjhati, sā vipassanā paññākkhandho. </span><br><p id=ne37:2.5><span class=root>Duccaritasaṅkileso sucaritena visujjhati, taṁ sucaritaṁ sīlakkhandho. </span><br><p id=ne37:2.6><span class=root>Tassa sīle patiṭṭhitassa yadi āsatti uppajjati bhavesu, evaṁ sāyaṁ samathavipassanā bhāvanāmayaṁ puññakriyavatthu bhavati tatrūpapattiyā saṁvattati. </span><br><p id=ne37:2.7><span class=root>Imāni cattāri suttāni, sādhāraṇāni katāni aṭṭha bhavanti, tāniyeva aṭṭha suttāni sādhāraṇāni katāni soḷasa bhavanti. </span><br><p id=ne37:3.1><span class=root>Imehi soḷasahi suttehi bhinnehi navavidhaṁ suttaṁ bhinnaṁ bhavati. </span><br><p id=ne37:3.2><span class=root>Gāthāya gāthā anuminitabbā, veyyākaraṇena veyyākaraṇaṁ anuminitabbaṁ. </span><br><p id=ne37:3.3><span class=root>Suttena suttaṁ anuminitabbaṁ. </span><br><p id=ne37:4.1><span class=root>Tattha katamaṁ saṅkilesabhāgiyaṁ suttaṁ? </span><br><p id=ne37:5.1><span class=root>“Kāmandhā jālasañchannā, </span><br><p id=ne37:5.2><span class=root>Taṇhāchadanachāditā; </span><br><p id=ne37:5.3><span class=root>Pamattabandhanā baddhā, </span><br><p id=ne37:5.4><span class=root>Macchāva kumināmukhe; </span><br><p id=ne37:5.5><span class=root>Jarāmaraṇamanventi, </span><br><p id=ne37:5.6><span class=root>Vaccho khīrapakova mātaran”ti. </span><br><p id=ne37:6.1><span class=root>Idaṁ saṅkilesabhāgiyaṁ suttaṁ. </span><br><p id=ne37:7.1><span class=root>Cattārimāni, bhikkhave, agatigamanāni. </span><br><p id=ne37:7.2><span class=root>Katamāni cattāri? </span><br><p id=ne37:7.3><span class=root>Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati. </span><br><p id=ne37:7.4><span class=root>Imāni kho, bhikkhave, cattāri agatigamanāni. </span><br><p id=ne37:7.5><span class=root>Idamavoca bhagavā. </span><br><p id=ne37:7.6><span class=root>Idaṁ vatvāna sugato athāparaṁ etadavoca satthā—</span><br><p id=ne37:8.1><span class=root>“Chandā dosā bhayā mohā, </span><br><p id=ne37:8.2><span class=root>yo dhammaṁ ativattati; </span><br><p id=ne37:8.3><span class=root>Nihīyati tassa yaso, </span><br><p id=ne37:8.4><span class=root>kāḷapakkheva candimā”ti. </span><br><p id=ne37:9.1><span class=root>Idaṁ saṅkilesabhāgiyaṁ suttaṁ. </span><br><p id=ne37:10.1><span class=root>“Manopubbaṅgamā dhammā, </span><br><p id=ne37:10.2><span class=root>Manoseṭṭhā manomayā; </span><br><p id=ne37:10.3><span class=root>Manasā ce paduṭṭhena, </span><br><p id=ne37:10.4><span class=root>Bhāsati vā karoti vā; </span><br><p id=ne37:10.5><span class=root>Tato naṁ dukkhamanveti, </span><br><p id=ne37:10.6><span class=root>Cakkaṁva vahato padan”ti. </span><br><p id=ne37:11.1><span class=root>Idaṁ saṅkilesabhāgiyaṁ suttaṁ. </span><br><p id=ne37:12.1><span class=root>“Middhī yadā hoti mahagghaso ca, </span><br><p id=ne37:12.2><span class=root>Niddāyitā samparivattasāyī; </span><br><p id=ne37:12.3><span class=root>Mahāvarāhova nivāpapuṭṭho, </span><br><p id=ne37:12.4><span class=root>Punappunaṁ gabbhamupeti mando”ti. </span><br><p id=ne37:13.1><span class=root>Idaṁ saṅkilesabhāgiyaṁ suttaṁ. </span><br><p id=ne37:14.1><span class=root>“Ayasāva malaṁ samuṭṭhitaṁ, </span><br><p id=ne37:14.2><span class=root>Tatuṭṭhāya tameva khādati; </span><br><p id=ne37:14.3><span class=root>Evaṁ atidhonacārinaṁ, </span><br><p id=ne37:14.4><span class=root>Sāni kammāni nayanti duggatin”ti. </span><br><p id=ne37:15.1><span class=root>Idaṁ saṅkilesabhāgiyaṁ suttaṁ. </span><br><p id=ne37:16.1><span class=root>“Coro yathā sandhimukhe gahīto, </span><br><p id=ne37:16.2><span class=root>Sakammunā haññati bajjhate ca; </span><br><p id=ne37:16.3><span class=root>Evaṁ ayaṁ pecca pajā parattha, </span><br><p id=ne37:16.4><span class=root>Sakammunā haññati bajjhate cā”ti. </span><br><p id=ne37:17.1><span class=root>Idaṁ saṅkilesabhāgiyaṁ suttaṁ. </span><br><p id=ne37:18.1><span class=root>“Sukhakāmāni bhūtāni, </span><br><p id=ne37:18.2><span class=root>Yo daṇḍena vihiṁsati; </span><br><p id=ne37:18.3><span class=root>Attano sukhamesāno, </span><br><p id=ne37:18.4><span class=root>Pecca so na labhate sukhan”ti. </span><br><p id=ne37:19.1><span class=root>Idaṁ saṅkilesabhāgiyaṁ suttaṁ. </span><br><p id=ne37:20.1><span class=root>“Gunnañce taramānānaṁ, </span><br><p id=ne37:20.2><span class=root>Jimhaṁ gacchati puṅgavo; </span><br><p id=ne37:20.3><span class=root>Sabbā tā jimhaṁ gacchanti, </span><br><p id=ne37:20.4><span class=root>Nette jimhaṁ gate sati. </span><br><p id=ne37:21.1><span class=root>Evameva manussesu, </span><br><p id=ne37:21.2><span class=root>Yo hoti seṭṭhasammato; </span><br><p id=ne37:21.3><span class=root>So ce adhammaṁ carati, </span><br><p id=ne37:21.4><span class=root>Pageva itarā pajā; </span><br><p id=ne37:21.5><span class=root>Sabbaṁ raṭṭhaṁ dukkhaṁ seti, </span><br><p id=ne37:21.6><span class=root>Rājā ce hoti adhammiko”ti. </span><br><p id=ne37:22.1><span class=root>Idaṁ saṅkilesabhāgiyaṁ suttaṁ. </span><br><p id=ne37:23.1><span class=root>“Sukiccharūpāvatime manussā, </span><br><p id=ne37:23.2><span class=root>Karonti pāpaṁ upadhīsu rattā; </span><br><p id=ne37:23.3><span class=root>Gacchanti te bahujanasannivāsaṁ, </span><br><p id=ne37:23.4><span class=root>Nirayaṁ avīciṁ kaṭukaṁ bhayānakan”ti. </span><br><p id=ne37:24.1><span class=root>Idaṁ saṅkilesabhāgiyaṁ suttaṁ. </span><br><p id=ne37:25.1><span class=root>“Phalaṁ ve kadaliṁ hanti, </span><br><p id=ne37:25.2><span class=root>phalaṁ veḷuṁ phalaṁ naḷaṁ; </span><br><p id=ne37:25.3><span class=root>Sakkāro kāpurisaṁ hanti, </span><br><p id=ne37:25.4><span class=root>gabbho assatariṁ yathā”ti. </span><br><p id=ne37:26.1><span class=root>Idaṁ saṅkilesabhāgiyaṁ suttaṁ. </span><br><p id=ne37:27.1><span class=root>“Kodhamakkhagaru bhikkhu, </span><br><p id=ne37:27.2><span class=root>Lābhasakkāragāravo; </span><br><p id=ne37:27.3><span class=root>Sukhette pūtibījaṁva, </span><br><p id=ne37:27.4><span class=root>Saddhamme na virūhatī”ti. </span><br><p id=ne37:28.1><span class=root>Idaṁ saṅkilesabhāgiyaṁ suttaṁ. </span><br><p id=ne37:29.1><span class=root>“Idhāhaṁ, bhikkhave, ekaccaṁ puggalaṁ paduṭṭhacittaṁ evaṁ cetasā ceto paricca pajānāmi, yathā kho ayaṁ puggalo iriyati, yañca paṭipadaṁ paṭipanno, yañca maggaṁ samārūḷho. </span><br><p id=ne37:29.2><span class=root>Imamhi cāyaṁ samaye kālaṁ kareyya, yathābhataṁ nikkhitto, evaṁ niraye. </span><br><p id=ne37:29.3><span class=root>Taṁ kissa hetu? </span><br><p id=ne37:29.4><span class=root>Cittaṁ hissa, bhikkhave, paduṭṭhaṁ, cetopadosahetu kho pana, bhikkhave, evam’idhekacce sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjantī”ti. </span><br><p id=ne37:29.5><span class=root>Etamatthaṁ bhagavā avoca, tatthetaṁ iti vuccati—</span><br><p id=ne37:30.1><span class=root>“Paduṭṭhacittaṁ ñatvāna, </span><br><p id=ne37:30.2><span class=root>ekaccaṁ idha puggalaṁ; </span><br><p id=ne37:30.3><span class=root>Etamatthañca byākāsi, </span><br><p id=ne37:30.4><span class=root>buddho bhikkhūna santike. </span><br><p id=ne37:31.1><span class=root>Imamhi cāyaṁ samaye, </span><br><p id=ne37:31.2><span class=root>kālaṁ kayirātha puggalo; </span><br><p id=ne37:31.3><span class=root>Nirayaṁ upapajjeyya, </span><br><p id=ne37:31.4><span class=root>cittaṁ hissa padūsitaṁ. </span><br><p id=ne37:32.1><span class=root>Cetopadosahetu hi, </span><br><p id=ne37:32.2><span class=root>sattā gacchanti duggatiṁ; </span><br><p id=ne37:32.3><span class=root>Yathābhataṁ nikkhipeyya, </span><br><p id=ne37:32.4><span class=root>evameva tathāvidho; </span><br><p id=ne37:32.5><span class=root>Kāyassa bhedā duppañño, </span><br><p id=ne37:32.6><span class=root>nirayaṁ sopapajjatī”ti. </span><br><p id=ne37:33.1><span class=root>Ayampi attho vutto bhagavatā iti me sutanti. </span><br><p id=ne37:34.1><span class=root>Idaṁ saṅkilesabhāgiyaṁ suttaṁ. </span><br><p id=ne37:35.1><span class=root>“Sace bhāyatha dukkhassa, </span><br><p id=ne37:35.2><span class=root>sace vo dukkhamappiyaṁ; </span><br><p id=ne37:35.3><span class=root>Mākattha pāpakaṁ kammaṁ, </span><br><p id=ne37:35.4><span class=root>āvi vā yadi vā raho. </span><br><p id=ne37:36.1><span class=root>Sace ca pāpakaṁ kammaṁ, </span><br><p id=ne37:36.2><span class=root>karissatha karotha vā; </span><br><p id=ne37:36.3><span class=root>Na vo dukkhā pamutyatthi, </span><br><p id=ne37:36.4><span class=root>upeccapi palāyatan”ti. </span><br><p id=ne37:37.1><span class=root>Idaṁ saṅkilesabhāgiyaṁ suttaṁ. </span><br><p id=ne37:38.1><span class=root>“Adhammena dhanaṁ laddhā, </span><br><p id=ne37:38.2><span class=root>musāvādena cūbhayaṁ; </span><br><p id=ne37:38.3><span class=root>Mameti bālā maññanti, </span><br><p id=ne37:38.4><span class=root>taṁ kathaṁ nu bhavissati. </span><br><p id=ne37:39.1><span class=root>Antarāyā su bhavissanti, </span><br><p id=ne37:39.2><span class=root>sambhatassa vinassati; </span><br><p id=ne37:39.3><span class=root>Matā saggaṁ na gacchanti, </span><br><p id=ne37:39.4><span class=root>nanu ettāvatā hatā”ti. </span><br><p id=ne37:40.1><span class=root>Idaṁ saṅkilesabhāgiyaṁ suttaṁ. </span><br><p id=ne37:41.1><span class=root>“Kathaṁ khaṇati attānaṁ, </span><br><p id=ne37:41.2><span class=root>kathaṁ mittehi jīrati; </span><br><p id=ne37:41.3><span class=root>Kathaṁ vivaṭṭate dhammā, </span><br><p id=ne37:41.4><span class=root>kathaṁ saggaṁ na gacchati. </span><br><p id=ne37:42.1><span class=root>Lobhā khaṇati attānaṁ, </span><br><p id=ne37:42.2><span class=root>luddho mittehi jīrati; </span><br><p id=ne37:42.3><span class=root>Lobhā vivaṭṭate dhammā, </span><br><p id=ne37:42.4><span class=root>lobhā saggaṁ na gacchatī”ti. </span><br><p id=ne37:43.1><span class=root>Idaṁ saṅkilesabhāgiyaṁ suttaṁ. </span><br><p id=ne37:44.1><span class=root>“Caranti bālā dummedhā, </span><br><p id=ne37:44.2><span class=root>amitteneva attanā; </span><br><p id=ne37:44.3><span class=root>Karontā pāpakaṁ kammaṁ, </span><br><p id=ne37:44.4><span class=root>yaṁ hoti kaṭukapphalaṁ. </span><br><p id=ne37:45.1><span class=root>Na taṁ kammaṁ kataṁ sādhu, </span><br><p id=ne37:45.2><span class=root>yaṁ katvā anutappati; </span><br><p id=ne37:45.3><span class=root>Yassa assumukho rodaṁ, </span><br><p id=ne37:45.4><span class=root>vipākaṁ paṭisevatī”ti. </span><br><p id=ne37:46.1><span class=root>Idaṁ saṅkilesabhāgiyaṁ suttaṁ. </span><br><p id=ne37:47.1><span class=root>“Dukkaraṁ duttitikkhañca, </span><br><p id=ne37:47.2><span class=root>abyattena ca sāmaññaṁ; </span><br><p id=ne37:47.3><span class=root>Bahū hi tattha sambādhā, </span><br><p id=ne37:47.4><span class=root>yattha bālo visīdati. </span><br><p id=ne37:48.1><span class=root>Yo hi atthañca dhammañca, </span><br><p id=ne37:48.2><span class=root>bhāsamāne tathāgate; </span><br><p id=ne37:48.3><span class=root>Manaṁ padosaye bālo, </span><br><p id=ne37:48.4><span class=root>moghaṁ kho tassa jīvitaṁ. </span><br><p id=ne37:49.1><span class=root>Etañcāhaṁ arahāmi, </span><br><p id=ne37:49.2><span class=root>Dukkhañca ito ca pāpiyataraṁ bhante; </span><br><p id=ne37:49.3><span class=root>Yo appameyyesu tathāgatesu, </span><br><p id=ne37:49.4><span class=root>Cittaṁ padosemi avītarāgo”ti. </span><br><p id=ne37:50.1><span class=root>Idaṁ saṅkilesabhāgiyaṁ suttaṁ. </span><br><p id=ne37:51.1><span class=root>“Appameyyaṁ paminanto, </span><br><p id=ne37:51.2><span class=root>Kodha vidvā vikappaye; </span><br><p id=ne37:51.3><span class=root>Appameyyaṁ pamāyinaṁ, </span><br><p id=ne37:51.4><span class=root>Nivutaṁ taṁ maññe akissavan”ti. </span><br><p id=ne37:52.1><span class=root>Idaṁ saṅkilesabhāgiyaṁ suttaṁ. </span><br><p id=ne37:53.1><span class=root>“Purisassa hi jātassa, </span><br><p id=ne37:53.2><span class=root>kuṭhārī jāyate mukhe; </span><br><p id=ne37:53.3><span class=root>Yāya chindati attānaṁ, </span><br><p id=ne37:53.4><span class=root>bālo dubbhāsitaṁ bhaṇaṁ. </span><br><p id=ne37:54.1><span class=root>Na hi satthaṁ sunisitaṁ, </span><br><p id=ne37:54.2><span class=root>visaṁ halāhalaṁ iva; </span><br><p id=ne37:54.3><span class=root>Evaṁ viraddhaṁ pāteti, </span><br><p id=ne37:54.4><span class=root>vācā dubbhāsitā yathā”ti. </span><br><p id=ne37:55.1><span class=root>Idaṁ saṅkilesabhāgiyaṁ suttaṁ. </span><br><p id=ne37:56.1><span class=root>“Yo nindiyaṁ pasaṁsati, </span><br><p id=ne37:56.2><span class=root>Taṁ vā nindati yo pasaṁsiyo; </span><br><p id=ne37:56.3><span class=root>Vicināti mukhena so kaliṁ, </span><br><p id=ne37:56.4><span class=root>Kalinā tena sukhaṁ na vindati. </span><br><p id=ne37:57.1><span class=root>Appamatto ayaṁ kali, </span><br><p id=ne37:57.2><span class=root>Yo akkhesu dhanaparājayo; </span><br><p id=ne37:57.3><span class=root>Sabbassāpi sahāpi attanā, </span><br><p id=ne37:57.4><span class=root>Ayameva mahantataro kali; </span><br><p id=ne37:57.5><span class=root>Yo sugatesu manaṁ padosaye. </span><br><p id=ne37:58.1><span class=root>Sataṁ sahassānaṁ nirabbudānaṁ, </span><br><p id=ne37:58.2><span class=root>Chattiṁsatī pañca ca abbudāni; </span><br><p id=ne37:58.3><span class=root>Yamariyagarahī nirayaṁ upeti, </span><br><p id=ne37:58.4><span class=root>Vācaṁ manañca paṇidhāya pāpakan”ti. </span><br><p id=ne37:59.1><span class=root>Idaṁ saṅkilesabhāgiyaṁ suttaṁ. </span><br><p id=ne37:60.1><span class=root>“Yo lobhaguṇe anuyutto, </span><br><p id=ne37:60.2><span class=root>So vacasā paribhāsati aññe; </span><br><p id=ne37:60.3><span class=root>Assaddho kadariyo avadaññū, </span><br><p id=ne37:60.4><span class=root>Macchari pesuṇiyaṁ anuyutto. </span><br><p id=ne37:61.1><span class=root>Mukhadugga vibhūta anariya, </span><br><p id=ne37:61.2><span class=root>Bhūnahu pāpaka dukkaṭakāri; </span><br><p id=ne37:61.3><span class=root>Purisanta kalī avajātaputta, </span><br><p id=ne37:61.4><span class=root>Mā bahubhāṇidha nerayikosi. </span><br><p id=ne37:62.1><span class=root>Rajamākirasī ahitāya, </span><br><p id=ne37:62.2><span class=root>Sante garahasi kibbisakārī; </span><br><p id=ne37:62.3><span class=root>Bahūni duccaritāni caritvā, </span><br><p id=ne37:62.4><span class=root>Gacchasi kho papataṁ cirarattan”ti. </span><br><p id=ne37:63.1><span class=root>Idaṁ saṅkilesabhāgiyaṁ suttaṁ. </span><br><p id=ne37:64.1><span class=root>Tattha katamaṁ vāsanābhāgiyaṁ suttaṁ? </span><br><p id=ne37:65.1><span class=root>“Manopubbaṅgamā dhammā, </span><br><p id=ne37:65.2><span class=root>Manoseṭṭhā manomayā; </span><br><p id=ne37:65.3><span class=root>Manasā ce pasannena, </span><br><p id=ne37:65.4><span class=root>Bhāsati vā karoti vā; </span><br><p id=ne37:65.5><span class=root>Tato naṁ sukhamanveti, </span><br><p id=ne37:65.6><span class=root>Chāyāva anapāyinī”ti. </span><br><p id=ne37:66.1><span class=root>Idaṁ vāsanābhāgiyaṁ suttaṁ. </span><br><p id=ne37:67.1><span class=root>Mahānāmo sakko bhagavantaṁ etadavoca—</span><br><p id=ne37:67.2><span class=root>“idaṁ, bhante, kapilavatthu iddhañceva phītañca bāhujaññaṁ ākiṇṇamanussaṁ sambādhabyūhaṁ, so kho ahaṁ, bhante, bhagavantaṁ vā payirupāsitvā manobhāvanīye vā bhikkhū sāyanhasamayaṁ kapilavatthuṁ pavisanto bhantenapi hatthinā samāgacchāmi, bhantenapi assena samāgacchāmi, bhantenapi rathena samāgacchāmi, bhantenapi sakaṭena samāgacchāmi, bhantenapi purisena samāgacchāmi, tassa mayhaṁ, bhante, tasmiṁ samaye mussateva bhagavantaṁ ārabbha sati, mussati dhammaṁ ārabbha sati, mussati saṅghaṁ ārabbha sati. </span><br><p id=ne37:67.3><span class=root>Tassa mayhaṁ, bhante, evaṁ hoti ‘imamhi cāhaṁ sāyanhasamaye kālaṁ kareyyaṁ, kā mayhaṁ gati, ko abhisamparāyo’”ti. </span><br><p id=ne37:68.1><span class=root>“Mā bhāyi, mahānāma, mā bhāyi, mahānāma, apāpakaṁ te maraṇaṁ bhavissati, apāpikā kālaṅkiriyā. </span><br><p id=ne37:68.2><span class=root>Catūhi kho, mahānāma, dhammehi samannāgato ariyasāvako nibbānaninno hoti nibbānapoṇo nibbānapabbhāro. </span><br><p id=ne37:68.3><span class=root>Katamehi catūhi? </span><br><p id=ne37:68.4><span class=root>Idha, mahānāma, ariyasāvako buddhe aveccappasādena samannāgato hoti, itipi so bhagavā arahaṁ …pe… buddho bhagavāti. </span><br><p id=ne37:68.5><span class=root>Dhamme …pe… </span><br><p id=ne37:68.6><span class=root>saṅghe …pe… </span><br><p id=ne37:68.7><span class=root>ariyakantehi sīlehi samannāgato hoti akhaṇḍehi …pe… </span><br><p id=ne37:68.8><span class=root>samādhisaṁvattanikehi. </span><br><p id=ne37:68.9><span class=root>Seyyathāpi, mahānāma, rukkho pācīnaninno pācīnapoṇo pācīnapabbhāro, so mūlacchinno katamena papateyyā”ti? </span><br><p id=ne37:68.10><span class=root>“Yena, bhante, ninno yena poṇo yena pabbhāro”ti. </span><br><p id=ne37:68.11><span class=root>“Evameva kho, mahānāma, imehi catūhi dhammehi samannāgato ariyasāvako nibbānaninno hoti nibbānapoṇo nibbānapabbhāro. </span><br><p id=ne37:68.12><span class=root>Mā bhāyi, mahānāma, mā bhāyi, mahānāma, apāpakaṁ te maraṇaṁ bhavissati, apāpikā kālaṅkiriyā”ti. </span><br><p id=ne37:69.1><span class=root>Idaṁ vāsanābhāgiyaṁ suttaṁ. </span><br><p id=ne37:70.1><span class=root>“Sukhakāmāni bhūtāni, </span><br><p id=ne37:70.2><span class=root>yo daṇḍena na hiṁsati; </span><br><p id=ne37:70.3><span class=root>Attano sukhamesāno, </span><br><p id=ne37:70.4><span class=root>pecca so labhate sukhan”ti. </span><br><p id=ne37:71.1><span class=root>Idaṁ vāsanābhāgiyaṁ suttaṁ. </span><br><p id=ne37:72.1><span class=root>“Gunnañce taramānānaṁ, </span><br><p id=ne37:72.2><span class=root>ujuṁ gacchati puṅgavo; </span><br><p id=ne37:72.3><span class=root>Sabbā tā ujuṁ gacchanti, </span><br><p id=ne37:72.4><span class=root>nette ujuṁ gate sati. </span><br><p id=ne37:73.1><span class=root>Evameva manussesu, </span><br><p id=ne37:73.2><span class=root>yo hoti seṭṭhasammato; </span><br><p id=ne37:73.3><span class=root>So sace dhammaṁ carati, </span><br><p id=ne37:73.4><span class=root>pageva itarā pajā; </span><br><p id=ne37:73.5><span class=root>Sabbaṁ raṭṭhaṁ sukhaṁ seti, </span><br><p id=ne37:73.6><span class=root>rājā ce hoti dhammiko”ti. </span><br><p id=ne37:74.1><span class=root>Idaṁ vāsanābhāgiyaṁ suttaṁ. </span><br><p id=ne37:75.1><span class=root>Bhagavā sāvatthiyaṁ viharati jetavane anāthapiṇḍikassa ārāme. </span><br><p id=ne37:75.2><span class=root>Tena kho pana samayena sambahulā bhikkhū bhagavato cīvarakammaṁ karonti “niṭṭhitacīvaro bhagavā temāsaccayena cārikaṁ pakkamissatī”ti. </span><br><p id=ne37:75.3><span class=root>Tena kho pana samayena isidattapurāṇā thapatayo sākete paṭivasanti kenaci deva karaṇīyena. </span><br><p id=ne37:75.4><span class=root>Assosuṁ kho isidattapurāṇā thapatayo “sambahulā kira bhikkhū bhagavato cīvarakammaṁ karonti. </span><br><p id=ne37:75.5><span class=root>Niṭṭhitacīvaro bhagavā temāsaccayena cārikaṁ pakkamissatī”ti. </span><br><p id=ne37:76.1><span class=root>Atha kho isidattapurāṇā thapatayo magge purisaṁ ṭhapesuṁ “yadā tvaṁ, ambho purisa, passeyyāsi bhagavantaṁ āgacchantaṁ arahantaṁ sammāsambuddhaṁ, atha amhākaṁ āroceyyāsī”ti. </span><br><p id=ne37:76.2><span class=root>Dvīhatīhaṁ ṭhito kho so puriso addasa bhagavantaṁ dūratova āgacchantaṁ, disvāna yena isidattapurāṇā thapatayo tenupasaṅkami, upasaṅkamitvā isidattapurāṇe thapatayo etadavoca—</span><br><p id=ne37:76.3><span class=root>“ayaṁ so, bhante bhagavā āgacchati arahaṁ sammāsambuddho, yassadāni kālaṁ maññathā”ti. </span><br><p id=ne37:77.1><span class=root>Atha kho isidattapurāṇā thapatayo yena bhagavā tenupasaṅkamiṁsu, upasaṅkamitvā bhagavantaṁ abhivādetvā bhagavantaṁ piṭṭhito piṭṭhito anubandhiṁsu. </span><br><p id=ne37:77.2><span class=root>Atha kho bhagavā maggā okkamma yena aññataraṁ rukkhamūlaṁ tenupasaṅkami, upasaṅkamitvā paññatte āsane nisīdi. </span><br><p id=ne37:77.3><span class=root>Isidattapurāṇā thapatayo bhagavantaṁ abhivādetvā ekamantaṁ nisīdiṁsu, ekamantaṁ nisinnā kho isidattapurāṇā thapatayo bhagavantaṁ etadavocuṁ—</span><br><p id=ne37:78.1><span class=root>“Yadā mayaṁ, bhante, bhagavantaṁ suṇoma ‘sāvatthiyā kosalesu cārikaṁ pakkamissatī’ti, hoti no tasmiṁ samaye anattamanatā hoti domanassaṁ ‘dūre no bhagavā bhavissatī’ti. </span><br><p id=ne37:78.2><span class=root>Yadā pana mayaṁ bhante bhagavantaṁ suṇoma ‘sāvatthiyā kosalesu cārikaṁ pakkanto’ti, hoti no tasmiṁ samaye anattamanatā hoti domanassaṁ ‘dūre no bhagavā’ti …pe…. </span><br><p id=ne37:79.1><span class=root>Yadā pana mayaṁ, bhante, bhagavantaṁ suṇoma ‘kāsīsu magadhesu cārikaṁ pakkamissatī’ti, hoti no tasmiṁ samaye anattamanatā hoti domanassaṁ ‘dūre no bhagavā bhavissatī’ti. </span><br><p id=ne37:79.2><span class=root>Yadā pana mayaṁ, bhante, bhagavantaṁ suṇoma ‘kāsīsu magadhesu cārikaṁ pakkanto’ti, anappakā no tasmiṁ samaye anattamanatā hoti anappakaṁ domanassaṁ ‘dūre no bhagavā’ti. </span><br><p id=ne37:80.1><span class=root>Yadā pana mayaṁ, bhante, bhagavantaṁ suṇoma ‘magadhesu kāsīsu cārikaṁ pakkamissatī’ti, hoti no tasmiṁ samaye attamanatā hoti somanassaṁ ‘āsanne no bhagavā bhavissatī’ti. </span><br><p id=ne37:80.2><span class=root>Yadā pana mayaṁ bhante bhagavantaṁ suṇoma ‘magadhesu kāsīsu cārikaṁ pakkanto’ti, hoti no tasmiṁ samaye attamanatā hoti somanassaṁ ‘āsanne no bhagavā’ti …pe…. </span><br><p id=ne37:81.1><span class=root>Yadā pana mayaṁ, bhante, bhagavantaṁ suṇoma ‘kosalesu sāvatthiṁ cārikaṁ pakkamissatī’ti. </span><br><p id=ne37:81.2><span class=root>Hoti no tasmiṁ samaye attamanatā hoti somanassaṁ ‘āsanne no bhagavā bhavissatī’ti. </span><br><p id=ne37:82.1><span class=root>Yadā pana mayaṁ, bhante, bhagavantaṁ suṇoma ‘sāvatthiyaṁ viharati jetavane anāthapiṇḍikassa ārāme’ti hoti anappakā no tasmiṁ samaye attamanatā, hoti anappakaṁ somanassaṁ ‘āsanne no bhagavā’”ti. </span><br><p id=ne37:83.1><span class=root>“Tasmātiha, thapatayo, sambādho gharāvāso rajāpatho, abbhokāso pabbajjā, alañca pana vo, thapatayo, appamādāyā”ti. </span><br><p id=ne37:83.2><span class=root>“Atthi kho no, bhante, etamhā sambādhā añño sambādho sambādhataro ceva sambādhasaṅkhātataro cā”ti? </span><br><p id=ne37:83.3><span class=root>“Katamo pana vo, thapatayo, etamhā sambādhā añño sambādho sambādhataro ceva sambādhasaṅkhātataro cā”ti? </span><br><p id=ne37:84.1><span class=root>“Idha mayaṁ, bhante, yadā rājā pasenadi kosalo uyyānabhūmiṁ niyyātukāmo hoti, ye te rañño pasenadissa kosalassa nāgā opavayhā, te kappetvā yā tā rañño pasenadissa kosalassa pajāpatiyo piyā manāpā, tā ekaṁ purato ekaṁ pacchato nisīdāpema, tāsaṁ kho pana, bhante, bhaginīnaṁ evarūpo gandho hoti. </span><br><p id=ne37:84.2><span class=root>Seyyathāpi nāma gandhakaraṇḍakassa tāvadeva vivariyamānassa, yathā taṁ rājakaññānaṁ gandhena vibhūsitānaṁ. </span><br><p id=ne37:84.3><span class=root>Tāsaṁ kho pana, bhante, bhaginīnaṁ evarūpo kāyasamphasso hoti, seyyathāpi nāma tūlapicuno vā kappāsapicuno vā, yathā taṁ rājakaññānaṁ sukhedhitānaṁ. </span><br><p id=ne37:84.4><span class=root>Tasmiṁ kho pana, bhante, samaye nāgopi rakkhitabbo hoti. </span><br><p id=ne37:84.5><span class=root>Tāpi bhaginiyo rakkhitabbā honti. </span><br><p id=ne37:84.6><span class=root>Attāpi rakkhitabbo hoti. </span><br><p id=ne37:84.7><span class=root>Na kho pana mayaṁ, bhante, abhijānāma tāsu bhaginīsu pāpakaṁ cittaṁ uppādentā, ayaṁ kho no, bhante, etamhā sambādhā añño sambādho sambādhataro ceva sambādhasaṅkhātataro cā”ti. </span><br><p id=ne37:85.1><span class=root>“Tasmātiha, thapatayo, sambādho gharāvāso rajāpatho, abbhokāso pabbajjā. </span><br><p id=ne37:85.2><span class=root>Alañca pana vo, thapatayo, appamādāya. </span><br><p id=ne37:85.3><span class=root>Catūhi kho, thapatayo, dhammehi samannāgato ariyasāvako sotāpanno hoti avinipātadhammo niyato sambodhiparāyaṇo. </span><br><p id=ne37:86.1><span class=root>Katamehi catūhi? </span><br><p id=ne37:86.2><span class=root>Idha, thapatayo, sutavā ariyasāvako buddhe aveccappasādena samannāgato hoti itipi so bhagavā arahaṁ …pe… buddho bhagavāti, dhamme …pe… </span><br><p id=ne37:86.3><span class=root>saṅghe …pe… vigatamalamaccherena cetasā agāraṁ ajjhāvasati, muttacāgo payatapāṇi vossaggarato yācayogo dānasaṁvibhāgarato appaṭivibhattaṁ. </span><br><p id=ne37:86.4><span class=root>Imehi kho, thapatayo, catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo. </span><br><p id=ne37:87.1><span class=root>Tumhe kho, thapatayo, buddhe aveccappasādena samannāgatā itipi so bhagavā arahaṁ …pe… buddho bhagavāti, dhamme …pe… </span><br><p id=ne37:87.2><span class=root>saṅghe …pe… </span><br><p id=ne37:87.3><span class=root>yaṁ kho pana kiñci kule deyyadhammaṁ, sabbaṁ taṁ appaṭivibhattaṁ sīlavantehi kalyāṇadhammehi, taṁ kiṁ maññatha, thapatayo, katividhā te kosalesu manussā ye tumhākaṁ samasamā yadidaṁ dānasaṁvibhāgehī”ti? </span><br><p id=ne37:87.4><span class=root>“Lābhā no, bhante, suladdhaṁ no, bhante, yesaṁ no bhagavā evaṁ pajānātī”ti. </span><br><p id=ne37:88.1><span class=root>Idaṁ vāsanābhāgiyaṁ suttaṁ. </span><br><p id=ne37:89.1><span class=root>“Ekapupphaṁ cajitvāna, </span><br><p id=ne37:89.2><span class=root>sahassaṁ kappakoṭiyo; </span><br><p id=ne37:89.3><span class=root>Deve ceva manusse ca, </span><br><p id=ne37:89.4><span class=root>sesena parinibbuto”ti. </span><br><p id=ne37:90.1><span class=root>Idaṁ vāsanābhāgiyaṁ suttaṁ. </span><br><p id=ne37:91.1><span class=root>“Assatthe haritobhāse, </span><br><p id=ne37:91.2><span class=root>Saṁvirūḷhamhi pādape; </span><br><p id=ne37:91.3><span class=root>Ekaṁ buddhagataṁ saññaṁ, </span><br><p id=ne37:91.4><span class=root>Alabhiṁhaṁ patissato. </span><br><p id=ne37:92.1><span class=root>Ajja tiṁsaṁ tato kappā, </span><br><p id=ne37:92.2><span class=root>nābhijānāmi duggatiṁ; </span><br><p id=ne37:92.3><span class=root>Tisso vijjā sacchikatā, </span><br><p id=ne37:92.4><span class=root>tassā saññāya vāsanā”ti. </span><br><p id=ne37:93.1><span class=root>Idaṁ vāsanābhāgiyaṁ suttaṁ. </span><br><p id=ne37:94.1><span class=root>“Piṇḍāya kosalaṁ puraṁ, </span><br><p id=ne37:94.2><span class=root>pāvisi aggapuggalo; </span><br><p id=ne37:94.3><span class=root>Anukampako purebhattaṁ, </span><br><p id=ne37:94.4><span class=root>taṇhānighātako muni. </span><br><p id=ne37:95.1><span class=root>Purisassa vaṭaṁsako hatthe, </span><br><p id=ne37:95.2><span class=root>Sabbapupphehilaṅkato; </span><br><p id=ne37:95.3><span class=root>So addasāsi sambuddhaṁ, </span><br><p id=ne37:95.4><span class=root>Bhikkhusaṅghapurakkhataṁ. </span><br><p id=ne37:96.1><span class=root>Pavisantaṁ rājamaggena, </span><br><p id=ne37:96.2><span class=root>devamānusapūjitaṁ; </span><br><p id=ne37:96.3><span class=root>Haṭṭho cittaṁ pasādetvā, </span><br><p id=ne37:96.4><span class=root>sambuddhamupasaṅkami. </span><br><p id=ne37:97.1><span class=root>So taṁ vaṭaṁsakaṁ surabhiṁ, </span><br><p id=ne37:97.2><span class=root>vaṇṇavantaṁ manoramaṁ; </span><br><p id=ne37:97.3><span class=root>Sambuddhassupanāmesi, </span><br><p id=ne37:97.4><span class=root>pasanno sehi pāṇibhi. </span><br><p id=ne37:98.1><span class=root>Tato aggisikhā vaṇṇā, </span><br><p id=ne37:98.2><span class=root>buddhassa lapanantarā; </span><br><p id=ne37:98.3><span class=root>Sahassaraṁsi vijjuriva, </span><br><p id=ne37:98.4><span class=root>okkā nikkhami ānanā. </span><br><p id=ne37:99.1><span class=root>Padakkhiṇaṁ karitvāna, </span><br><p id=ne37:99.2><span class=root>sīse ādiccabandhuno; </span><br><p id=ne37:99.3><span class=root>Tikkhattuṁ parivaṭṭetvā, </span><br><p id=ne37:99.4><span class=root>muddhanantaradhāyatha. </span><br><p id=ne37:100.1><span class=root>Idaṁ disvā acchariyaṁ, </span><br><p id=ne37:100.2><span class=root>abbhutaṁ lomahaṁsanaṁ; </span><br><p id=ne37:100.3><span class=root>Ekaṁsaṁ cīvaraṁ katvā, </span><br><p id=ne37:100.4><span class=root>ānando etadabravi. </span><br><p id=ne37:101.1><span class=root>‘Ko hetu sitakammassa, </span><br><p id=ne37:101.2><span class=root>byākarohi mahāmune; </span><br><p id=ne37:101.3><span class=root>Dhammāloko bhavissati, </span><br><p id=ne37:101.4><span class=root>kaṅkhaṁ vitara no mune. </span><br><p id=ne37:102.1><span class=root>Yassa taṁ sabbadhammesu, </span><br><p id=ne37:102.2><span class=root>sadā ñāṇaṁ pavattati; </span><br><p id=ne37:102.3><span class=root>Kaṅkhiṁ vematikaṁ theraṁ, </span><br><p id=ne37:102.4><span class=root>ānandaṁ etadabravi. </span><br><p id=ne37:103.1><span class=root>Yo so ānanda puriso, </span><br><p id=ne37:103.2><span class=root>mayi cittaṁ pasādayi; </span><br><p id=ne37:103.3><span class=root>Caturāsītikappāni, </span><br><p id=ne37:103.4><span class=root>duggatiṁ na gamissati. </span><br><p id=ne37:104.1><span class=root>Devesu devasobhaggaṁ, </span><br><p id=ne37:104.2><span class=root>dibbaṁ rajjaṁ pasāsiya; </span><br><p id=ne37:104.3><span class=root>Manujesu manujindo, </span><br><p id=ne37:104.4><span class=root>rājā raṭṭhe bhavissati. </span><br><p id=ne37:105.1><span class=root>So carimaṁ pabbajitvā, </span><br><p id=ne37:105.2><span class=root>Sacchikatvā ca dhammataṁ; </span><br><p id=ne37:105.3><span class=root>Paccekabuddho dhutarāgo, </span><br><p id=ne37:105.4><span class=root>Vaṭaṁsako nāma bhavissati. </span><br><p id=ne37:106.1><span class=root>Natthi citte pasannamhi, </span><br><p id=ne37:106.2><span class=root>appakā nāma dakkhiṇā; </span><br><p id=ne37:106.3><span class=root>Tathāgate vā sambuddhe, </span><br><p id=ne37:106.4><span class=root>atha vā tassa sāvake. </span><br><p id=ne37:107.1><span class=root>Evaṁ acintiyā buddhā, </span><br><p id=ne37:107.2><span class=root>Buddhadhammā acintiyā; </span><br><p id=ne37:107.3><span class=root>Acintiye pasannānaṁ, </span><br><p id=ne37:107.4><span class=root>Vipāko hoti acintiyo’”ti. </span><br><p id=ne37:108.1><span class=root>Idaṁ vāsanābhāgiyaṁ suttaṁ. </span><br><p id=ne37:109.1><span class=root>“Idhāhaṁ, bhikkhave, ekaccaṁ puggalaṁ pasannacittaṁ evaṁ cetasā ceto paricca pajānāmi yathā kho ayaṁ puggalo iriyati, yañca paṭipadaṁ paṭipanno, yañca maggaṁ samārūḷho. </span><br><p id=ne37:109.2><span class=root>Imamhi cāyaṁ samaye kālaṁ kareyya, yathābhataṁ nikkhitto evaṁ sagge. </span><br><p id=ne37:109.3><span class=root>Taṁ kissa hetu? </span><br><p id=ne37:109.4><span class=root>Cittaṁ hissa, bhikkhave, pasannaṁ, cetopasādahetu kho pana evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti. </span><br><p id=ne37:109.5><span class=root>Etamatthaṁ bhagavā avoca, tatthetaṁ iti vuccati—</span><br><p id=ne37:110.1><span class=root>“Pasannacittaṁ ñatvāna, </span><br><p id=ne37:110.2><span class=root>ekaccaṁ idha puggalaṁ; </span><br><p id=ne37:110.3><span class=root>Etamatthañca byākāsi, </span><br><p id=ne37:110.4><span class=root>buddho bhikkhūna santike. </span><br><p id=ne37:111.1><span class=root>Imamhi cāyaṁ samaye, </span><br><p id=ne37:111.2><span class=root>kālaṁ kayirātha puggalo; </span><br><p id=ne37:111.3><span class=root>Saggamhi upapajjeyya, </span><br><p id=ne37:111.4><span class=root>cittaṁ hissa pasāditaṁ. </span><br><p id=ne37:112.1><span class=root>Cetopasādahetu hi, </span><br><p id=ne37:112.2><span class=root>sattā gacchanti suggatiṁ; </span><br><p id=ne37:112.3><span class=root>Yathābhataṁ nikkhipeyya, </span><br><p id=ne37:112.4><span class=root>evamevaṁ tathāvidho; </span><br><p id=ne37:112.5><span class=root>Kāyassa bhedā sappañño, </span><br><p id=ne37:112.6><span class=root>saggaṁ so upapajjatī”ti. </span><br><p id=ne37:113.1><span class=root>“Ayampi attho vutto bhagavatā iti me sutan”ti. </span><br><p id=ne37:114.1><span class=root>Idaṁ vāsanābhāgiyaṁ suttaṁ. </span><br><p id=ne37:115.1><span class=root>“Suvaṇṇacchadanaṁ nāvaṁ, </span><br><p id=ne37:115.2><span class=root>Nāri āruyha tiṭṭhasi; </span><br><p id=ne37:115.3><span class=root>Ogāhasi pokkharaṇiṁ, </span><br><p id=ne37:115.4><span class=root>Padmaṁ chindasi pāṇinā. </span><br><p id=ne37:116.1><span class=root>Kena te tādiso vaṇṇo, </span><br><p id=ne37:116.2><span class=root>ānubhāvo juti ca te; </span><br><p id=ne37:116.3><span class=root>Uppajjanti ca te bhogā, </span><br><p id=ne37:116.4><span class=root>ye keci manasicchitā. </span><br><p id=ne37:117.1><span class=root>Pucchitā devate saṁsa, </span><br><p id=ne37:117.2><span class=root>kissa kammassidaṁ phalaṁ; </span><br><p id=ne37:117.3><span class=root>Sā devatā attamanā, </span><br><p id=ne37:117.4><span class=root>devarājena pucchitā. </span><br><p id=ne37:118.1><span class=root>Pañhaṁ puṭṭhā viyākāsi, </span><br><p id=ne37:118.2><span class=root>sakkassa iti me sutaṁ; </span><br><p id=ne37:118.3><span class=root>Addhānaṁ paṭipannāhaṁ, </span><br><p id=ne37:118.4><span class=root>disvā thūpaṁ manoramaṁ. </span><br><p id=ne37:119.1><span class=root>Tattha cittaṁ pasādesiṁ, </span><br><p id=ne37:119.2><span class=root>Kassapassa yasassino; </span><br><p id=ne37:119.3><span class=root>Paddhapupphehi pūjesiṁ, </span><br><p id=ne37:119.4><span class=root>Pasannā sehi tasseva; </span><br><p id=ne37:119.5><span class=root>Kammassa phalaṁ vipāko, </span><br><p id=ne37:119.6><span class=root>Etādisaṁ katapuññā labhantī”ti. </span><br><p id=ne37:120.1><span class=root>Idaṁ vāsanābhāgiyaṁ suttaṁ. </span><br><p id=ne37:121.1><span class=root>“Dānakathā sīlakathā saggakathā puññakathā puññavipākakathā”ti. </span><br><p id=ne37:122.1><span class=root>Idaṁ vāsanābhāgiyaṁ suttaṁ. </span><br><p id=ne37:123.1><span class=root>“Api cāpi paṁsuthūpesu uddissakatesu dasabaladharānaṁ tatthapi kāraṁ katvā saggesu narā pamodantī”ti. </span><br><p id=ne37:124.1><span class=root>Idaṁ vāsanābhāgiyaṁ suttaṁ. </span><br><p id=ne37:125.1><span class=root>“Devaputtasarīravaṇṇā, </span><br><p id=ne37:125.2><span class=root>sabbe subhagasaṇṭhitī; </span><br><p id=ne37:125.3><span class=root>Udakena paṁsuṁ temetvā, </span><br><p id=ne37:125.4><span class=root>thūpaṁ vaḍḍhetha kassapaṁ. </span><br><p id=ne37:126.1><span class=root>Ayaṁ sugatte sugatassa thūpo, </span><br><p id=ne37:126.2><span class=root>Mahesino dasabaladhammadhārino; </span><br><p id=ne37:126.3><span class=root>Tasmiṁ ime devamanujā pasannā, </span><br><p id=ne37:126.4><span class=root>Kāraṁ karontā jarāmaraṇā pamuccare”ti. </span><br><p id=ne37:127.1><span class=root>Idaṁ vāsanābhāgiyaṁ suttaṁ. </span><br><p id=ne37:128.1><span class=root>“Uḷāraṁ vata taṁ āsi, </span><br><p id=ne37:128.2><span class=root>yāhaṁ thūpaṁ mahesino; </span><br><p id=ne37:128.3><span class=root>Uppalāni ca cattāri, </span><br><p id=ne37:128.4><span class=root>mālañca abhiropayiṁ. </span><br><p id=ne37:129.1><span class=root>Ajja tiṁsaṁ tato kappā, </span><br><p id=ne37:129.2><span class=root>Nābhijānāmi duggatiṁ; </span><br><p id=ne37:129.3><span class=root>Vinipātaṁ na gacchāmi, </span><br><p id=ne37:129.4><span class=root>Thūpaṁ pūjetva satthuno”ti. </span><br><p id=ne37:130.1><span class=root>Idaṁ vāsanābhāgiyaṁ suttaṁ. </span><br><p id=ne37:131.1><span class=root>“Bāttiṁsalakkhaṇadharassa, </span><br><p id=ne37:131.2><span class=root>Vijitavijayassa lokanāthassa; </span><br><p id=ne37:131.3><span class=root>Satasahassaṁ kappe, </span><br><p id=ne37:131.4><span class=root>Mudito thūpaṁ apūjesi. </span><br><p id=ne37:132.1><span class=root>Yaṁ mayā pasutaṁ puññaṁ, </span><br><p id=ne37:132.2><span class=root>Tena ca puññena deva sobhaggaṁ; </span><br><p id=ne37:132.3><span class=root>Rajjāni ca kāritāni, </span><br><p id=ne37:132.4><span class=root>Anāgantuna vinipātaṁ. </span><br><p id=ne37:133.1><span class=root>Yaṁ cakkhu adantadamakassa, </span><br><p id=ne37:133.2><span class=root>Sāsane paṇihitaṁ tathā; </span><br><p id=ne37:133.3><span class=root>Cittaṁ taṁ me sabbaṁ, </span><br><p id=ne37:133.4><span class=root>Laddhaṁ vimuttacittamhi vidhūtalato”ti. </span><br><p id=ne37:134.1><span class=root>Idaṁ vāsanābhāgiyaṁ suttaṁ. </span><br><p id=ne37:135.1><span class=root>“Sāmākapatthodanamattameva hi, </span><br><p id=ne37:135.2><span class=root>Paccekabuddhamhi adāsi dakkhiṇaṁ; </span><br><p id=ne37:135.3><span class=root>Vimuttacitte akhile anāsave, </span><br><p id=ne37:135.4><span class=root>Araṇavihārimhi asaṅgamānase. </span><br><p id=ne37:136.1><span class=root>Tasmiñca okappayi dhammamuttamaṁ, </span><br><p id=ne37:136.2><span class=root>Tasmiñca dhamme paṇidhesiṁ mānasaṁ; </span><br><p id=ne37:136.3><span class=root>Evaṁvihārīhi me saṅgamo siyā, </span><br><p id=ne37:136.4><span class=root>Bhave kudāsupi ca mā apekkhavā. </span><br><p id=ne37:137.1><span class=root>Tasseva kammassa vipākato ahaṁ, </span><br><p id=ne37:137.2><span class=root>Sahassakkhattuṁ kurusūpapajjatha; </span><br><p id=ne37:137.3><span class=root>Dīghāyukesu amamesu pāṇisu, </span><br><p id=ne37:137.4><span class=root>Visesagāmīsu ahīnagāmisu. </span><br><p id=ne37:138.1><span class=root>Tasseva kammassa vipākato ahaṁ, </span><br><p id=ne37:138.2><span class=root>Sahassakkhattuṁ tidasopapajjatha; </span><br><p id=ne37:138.3><span class=root>Vicitramālābharaṇānulepisu, </span><br><p id=ne37:138.4><span class=root>Visiṭṭhakāyūpagato yasassisu. </span><br><p id=ne37:139.1><span class=root>Tasseva kammassa vipākato ahaṁ, </span><br><p id=ne37:139.2><span class=root>Vimuttacitto akhilo anāsavo; </span><br><p id=ne37:139.3><span class=root>Imehi me antimadehadhāribhi, </span><br><p id=ne37:139.4><span class=root>Samāgamo āsi hitāhitāsihi. </span><br><p id=ne37:140.1><span class=root>Paccakkhaṁ khvimaṁ avaca tathāgato jino, </span><br><p id=ne37:140.2><span class=root>Samijjhate sīlavato yadicchati; </span><br><p id=ne37:140.3><span class=root>Yathā yathā me manasā vicintitaṁ, </span><br><p id=ne37:140.4><span class=root>Tathā samiddhaṁ ayamantimo bhavo”ti. </span><br><p id=ne37:141.1><span class=root>Idaṁ vāsanābhāgiyaṁ suttaṁ. </span><br><p id=ne37:142.1><span class=root>“Ekatiṁsamhi kappamhi jino anejo, </span><br><p id=ne37:142.2><span class=root>Anantadassī bhagavā sikhīti; </span><br><p id=ne37:142.3><span class=root>Tassāpi rājā bhātā sikhiddhe, </span><br><p id=ne37:142.4><span class=root>Buddhe ca dhamme ca abhippasanno. </span><br><p id=ne37:143.1><span class=root>Parinibbute lokavināyakamhi, </span><br><p id=ne37:143.2><span class=root>Thūpaṁ sakāsi vipulaṁ mahantaṁ; </span><br><p id=ne37:143.3><span class=root>Samantato gāvutikaṁ mahesino, </span><br><p id=ne37:143.4><span class=root>Devātidevassa naruttamassa. </span><br><p id=ne37:144.1><span class=root>Tasmiṁ manusso balimābhihārī, </span><br><p id=ne37:144.2><span class=root>Paggayha jātisumanaṁ pahaṭṭho; </span><br><p id=ne37:144.3><span class=root>Vātena pupphaṁ patitassa ekaṁ, </span><br><p id=ne37:144.4><span class=root>Tāhaṁ gahetvāna tasseva dāsi. </span><br><p id=ne37:145.1><span class=root>So maṁ avocābhipasannacitto, </span><br><p id=ne37:145.2><span class=root>Tuyhameva etaṁ pupphaṁ dadāmi; </span><br><p id=ne37:145.3><span class=root>Tāhaṁ gahetvā abhiropayesiṁ, </span><br><p id=ne37:145.4><span class=root>Punappunaṁ buddhamanussaranto. </span><br><p id=ne37:146.1><span class=root>Ajja tiṁsaṁ tato kappā, </span><br><p id=ne37:146.2><span class=root>nābhijānāmi duggatiṁ; </span><br><p id=ne37:146.3><span class=root>Vinipātañca na gacchāmi, </span><br><p id=ne37:146.4><span class=root>thūpapūjāyidaṁ phalan”ti. </span><br><p id=ne37:147.1><span class=root>Idaṁ vāsanābhāgiyaṁ suttaṁ. </span><br><p id=ne37:148.1><span class=root>“Kapilaṁ nāma nagaraṁ, </span><br><p id=ne37:148.2><span class=root>suvibhattaṁ mahāpathaṁ; </span><br><p id=ne37:148.3><span class=root>Ākiṇṇamiddhaṁ phītañca, </span><br><p id=ne37:148.4><span class=root>brahmadattassa rājino. </span><br><p id=ne37:149.1><span class=root>Kummāsaṁ vikkiṇiṁ tattha, </span><br><p id=ne37:149.2><span class=root>pañcālānaṁ puruttame; </span><br><p id=ne37:149.3><span class=root>Sohaṁ addasiṁ sambuddhaṁ, </span><br><p id=ne37:149.4><span class=root>upariṭṭhaṁ yasassinaṁ. </span><br><p id=ne37:150.1><span class=root>Haṭṭho cittaṁ pasādetvā, </span><br><p id=ne37:150.2><span class=root>nimantesiṁ naruttamaṁ; </span><br><p id=ne37:150.3><span class=root>Ariṭṭhaṁ dhuvabhattena, </span><br><p id=ne37:150.4><span class=root>yaṁ me gehamhi vijjatha. </span><br><p id=ne37:151.1><span class=root>Tato ca kattiko puṇṇo, </span><br><p id=ne37:151.2><span class=root>puṇṇamāsī upaṭṭhitā; </span><br><p id=ne37:151.3><span class=root>Navaṁ dussayugaṁ gayha, </span><br><p id=ne37:151.4><span class=root>ariṭṭhassopanāmayiṁ. </span><br><p id=ne37:152.1><span class=root>Pasannacittaṁ ñatvāna, </span><br><p id=ne37:152.2><span class=root>paṭiggaṇhi naruttamo; </span><br><p id=ne37:152.3><span class=root>Anukampako kāruṇiko, </span><br><p id=ne37:152.4><span class=root>taṇhānighātako muni. </span><br><p id=ne37:153.1><span class=root>Tāhaṁ kammaṁ karitvāna, </span><br><p id=ne37:153.2><span class=root>kalyāṇaṁ buddhavaṇṇitaṁ; </span><br><p id=ne37:153.3><span class=root>Deve ceva manusse ca, </span><br><p id=ne37:153.4><span class=root>sandhāvitvā tato cuto. </span><br><p id=ne37:154.1><span class=root>Bārāṇasiyaṁ nagare, </span><br><p id=ne37:154.2><span class=root>seṭṭhissa ekaputtako; </span><br><p id=ne37:154.3><span class=root>Aḍḍhe kulasmiṁ uppajjiṁ, </span><br><p id=ne37:154.4><span class=root>pāṇehi ca piyataro. </span><br><p id=ne37:155.1><span class=root>Tato ca viññutaṁ patto, </span><br><p id=ne37:155.2><span class=root>devaputtena codito; </span><br><p id=ne37:155.3><span class=root>Pāsādā orūhitvāna, </span><br><p id=ne37:155.4><span class=root>sambuddhamupasaṅkamiṁ. </span><br><p id=ne37:156.1><span class=root>So me dhammamadesayi, </span><br><p id=ne37:156.2><span class=root>anukampāya gotamo; </span><br><p id=ne37:156.3><span class=root>Dukkhaṁ dukkhasamuppādaṁ, </span><br><p id=ne37:156.4><span class=root>dukkhassa ca atikkamaṁ. </span><br><p id=ne37:157.1><span class=root>Ariyaṁ aṭṭhaṅgikaṁ maggaṁ, </span><br><p id=ne37:157.2><span class=root>dukkhūpasamagāminaṁ; </span><br><p id=ne37:157.3><span class=root>Cattāri ariyasaccāni, </span><br><p id=ne37:157.4><span class=root>muni dhammamadesayi. </span><br><p id=ne37:158.1><span class=root>Tassāhaṁ vacanaṁ sutvā, </span><br><p id=ne37:158.2><span class=root>vihariṁ sāsane rato; </span><br><p id=ne37:158.3><span class=root>Samathaṁ paṭivijjhāhaṁ, </span><br><p id=ne37:158.4><span class=root>rattindivamatandito. </span><br><p id=ne37:159.1><span class=root>Ajjhattañca bahiddhā ca, </span><br><p id=ne37:159.2><span class=root>ye me vijjiṁsu āsavā; </span><br><p id=ne37:159.3><span class=root>Sabbe āsuṁ samucchinnā, </span><br><p id=ne37:159.4><span class=root>na ca uppajjare puna. </span><br><p id=ne37:160.1><span class=root>Pariyantakataṁ dukkhaṁ, </span><br><p id=ne37:160.2><span class=root>carimoyaṁ samussayo; </span><br><p id=ne37:160.3><span class=root>Jātimaraṇasaṁsāro, </span><br><p id=ne37:160.4><span class=root>natthi dāni punabbhavo”ti. </span><br><p id=ne37:161.1><span class=root>Idaṁ vāsanābhāgiyaṁ suttaṁ. </span><br><p id=ne37:162.1><span class=root>Tattha katamaṁ nibbedhabhāgiyaṁ suttaṁ? </span><br><p id=ne37:163.1><span class=root>“Uddhaṁ adho sabbadhi vippamutto, </span><br><p id=ne37:163.2><span class=root>Ayaṁ ahasmīti anānupassī; </span><br><p id=ne37:163.3><span class=root>Evaṁ vimutto udatāri oghaṁ, </span><br><p id=ne37:163.4><span class=root>Atiṇṇapubbaṁ apunabbhavāyā”ti. </span><br><p id=ne37:164.1><span class=root>Idaṁ nibbedhabhāgiyaṁ suttaṁ. </span><br><p id=ne37:165.1><span class=root>“Sīlavato, ānanda, na cetanā karaṇīyā ‘kinti me avippaṭisāro jāyeyyā’ti. </span><br><p id=ne37:165.2><span class=root>Dhammatā esā, ānanda, yaṁ sīlavato avippaṭisāro jāyeyya. </span><br><p id=ne37:165.3><span class=root>Avippaṭisārinā, ānanda, na cetanā karaṇīyā ‘kinti me pāmojjaṁ jāyeyyā’ti. </span><br><p id=ne37:165.4><span class=root>Dhammatā esā, ānanda, yaṁ avippaṭisārino pāmojjaṁ jāyeyya. </span><br><p id=ne37:165.5><span class=root>Pamuditena, ānanda, na cetanā karaṇīyā ‘kinti me pīti jāyeyyā’ti. </span><br><p id=ne37:165.6><span class=root>Dhammatā esā, ānanda, yaṁ pamuditassa pīti jāyeyya. </span><br><p id=ne37:165.7><span class=root>Pītimanassa, ānanda, na cetanā karaṇīyā ‘kinti me kāyo passambheyyā’ti. </span><br><p id=ne37:165.8><span class=root>Dhammatā esā, ānanda, yaṁ pītimanassa kāyo passambheyya. </span><br><p id=ne37:165.9><span class=root>Passaddhakāyassa, ānanda, na cetanā karaṇīyā ‘kintāhaṁ sukhaṁ vediyeyyan’ti. </span><br><p id=ne37:165.10><span class=root>Dhammatā esā, ānanda, yaṁ passaddhakāyo sukhaṁ vediyeyya. </span><br><p id=ne37:165.11><span class=root>Sukhino ānanda, na cetanā karaṇīyā ‘kinti me samādhi jāyeyyā’ti. </span><br><p id=ne37:165.12><span class=root>Dhammatā esā, ānanda, yaṁ sukhino samādhi jāyeyya. </span><br><p id=ne37:165.13><span class=root>Samāhitassa, ānanda, na cetanā karaṇīyā ‘kintāhaṁ yathābhūtaṁ pajāneyyan’ti. </span><br><p id=ne37:165.14><span class=root>Dhammatā esā, ānanda, yaṁ samāhito yathābhūtaṁ pajāneyya. </span><br><p id=ne37:165.15><span class=root>Yathābhūtaṁ pajānatā, ānanda, na cetanā karaṇīyā ‘kinti me nibbidā jāyeyyā’ti. </span><br><p id=ne37:165.16><span class=root>Dhammatā esā, ānanda, yaṁ yathābhūtaṁ pajānanto nibbindeyya. </span><br><p id=ne37:165.17><span class=root>Nibbindantena, ānanda, na cetanā karaṇīyā ‘kinti me virāgo jāyeyyā’ti. </span><br><p id=ne37:165.18><span class=root>Dhammatā esā, ānanda, yaṁ nibbindanto virajjeyya. </span><br><p id=ne37:165.19><span class=root>Virajjantena, ānanda, na cetanā karaṇīyā ‘kinti me vimutti jāyeyyā’ti. </span><br><p id=ne37:165.20><span class=root>Dhammatā esā, ānanda, yaṁ virajjanto vimucceyya. </span><br><p id=ne37:165.21><span class=root>Vimuttena, ānanda, na cetanā karaṇīyā ‘kinti me vimuttiñāṇadassanaṁ uppajjeyyā’ti. </span><br><p id=ne37:165.22><span class=root>Dhammatā esā, ānanda, yaṁ vimuttassa vimuttiñāṇadassanaṁ uppajjeyyā”ti. </span><br><p id=ne37:166.1><span class=root>Idaṁ nibbedhabhāgiyaṁ suttaṁ. </span><br><p id=ne37:167.1><span class=root>“Yadā have pātubhavanti dhammā, </span><br><p id=ne37:167.2><span class=root>Ātāpino jhāyato brāhmaṇassa; </span><br><p id=ne37:167.3><span class=root>Athassa kaṅkhā vapayanti sabbā, </span><br><p id=ne37:167.4><span class=root>Yato pajānāti sahetudhamman”ti. </span><br><p id=ne37:168.1><span class=root>Idaṁ nibbedhabhāgiyaṁ suttaṁ. </span><br><p id=ne37:169.1><span class=root>“Yadā have pātubhavanti dhammā, </span><br><p id=ne37:169.2><span class=root>Ātāpino jhāyato brāhmaṇassa; </span><br><p id=ne37:169.3><span class=root>Athassa kaṅkhā vapayanti sabbā, </span><br><p id=ne37:169.4><span class=root>Yato khayaṁ paccayānaṁ avedī”ti. </span><br><p id=ne37:170.1><span class=root>Idaṁ nibbedhabhāgiyaṁ suttaṁ. </span><br><p id=ne37:171.1><span class=root>“Kiṁ nu kujjhasi mā kujjhi, </span><br><p id=ne37:171.2><span class=root>Akkodho tissa te varaṁ; </span><br><p id=ne37:171.3><span class=root>Kodhamānamakkhavinayatthaṁ hi, </span><br><p id=ne37:171.4><span class=root>Tissa brahmacariyaṁ vussatī”ti. </span><br><p id=ne37:172.1><span class=root>Idaṁ nibbedhabhāgiyaṁ suttaṁ. </span><br><p id=ne37:173.1><span class=root>“Kadāhaṁ nandaṁ passeyyaṁ, </span><br><p id=ne37:173.2><span class=root>Āraññaṁ paṁsukūlikaṁ; </span><br><p id=ne37:173.3><span class=root>Aññātuñchena yāpentaṁ, </span><br><p id=ne37:173.4><span class=root>Kāmesu anapekkhinan”ti. </span><br><p id=ne37:174.1><span class=root>Idaṁ nibbedhabhāgiyaṁ suttaṁ. </span><br><p id=ne37:175.1><span class=root>“Kiṁsu chetvā sukhaṁ seti, </span><br><p id=ne37:175.2><span class=root>kiṁsu chetvā na socati; </span><br><p id=ne37:175.3><span class=root>Kissassu ekadhammassa, </span><br><p id=ne37:175.4><span class=root>vadhaṁ rocesi gotamāti. </span><br><p id=ne37:176.1><span class=root>Kodhaṁ chetvā sukhaṁ seti, </span><br><p id=ne37:176.2><span class=root>kodhaṁ chetvā na socati; </span><br><p id=ne37:176.3><span class=root>Kodhassa visamūlassa, </span><br><p id=ne37:176.4><span class=root>madhuraggassa brāhmaṇa; </span><br><p id=ne37:176.5><span class=root>Vadhaṁ ariyā pasaṁsanti, </span><br><p id=ne37:176.6><span class=root>taṁ hi chetvā na socatī”ti. </span><br><p id=ne37:177.1><span class=root>Idaṁ nibbedhabhāgiyaṁ suttaṁ. </span><br><p id=ne37:178.1><span class=root>“Kiṁsu hane uppatitaṁ, </span><br><p id=ne37:178.2><span class=root>kiṁsu jātaṁ vinodaye; </span><br><p id=ne37:178.3><span class=root>Kiñcassu pajahe dhīro, </span><br><p id=ne37:178.4><span class=root>kissābhisamayo sukho. </span><br><p id=ne37:179.1><span class=root>Kodhaṁ hane uppatitaṁ, </span><br><p id=ne37:179.2><span class=root>rāgaṁ jātaṁ vinodaye; </span><br><p id=ne37:179.3><span class=root>Avijjaṁ pajahe dhīro, </span><br><p id=ne37:179.4><span class=root>saccābhisamayo sukho”ti. </span><br><p id=ne37:180.1><span class=root>Idaṁ nibbedhabhāgiyaṁ suttaṁ. </span><br><p id=ne37:181.1><span class=root>“Sattiyā viya omaṭṭho, </span><br><p id=ne37:181.2><span class=root>ḍayhamānova matthake; </span><br><p id=ne37:181.3><span class=root>Kāmarāgappahānāya, </span><br><p id=ne37:181.4><span class=root>sato bhikkhu paribbaje. </span><br><p id=ne37:182.1><span class=root>Sattiyā viya omaṭṭho, </span><br><p id=ne37:182.2><span class=root>ḍayhamānova matthake; </span><br><p id=ne37:182.3><span class=root>Sakkāyadiṭṭhippahānāya, </span><br><p id=ne37:182.4><span class=root>sato bhikkhu paribbaje”ti. </span><br><p id=ne37:183.1><span class=root>Idaṁ nibbedhabhāgiyaṁ suttaṁ. </span><br><p id=ne37:184.1><span class=root>“Sabbe khayantā nicayā, </span><br><p id=ne37:184.2><span class=root>Patanantā samussayā; </span><br><p id=ne37:184.3><span class=root>Sabbesaṁ maraṇamāgamma, </span><br><p id=ne37:184.4><span class=root>Sabbesaṁ jīvitamaddhuvaṁ; </span><br><p id=ne37:184.5><span class=root>Etaṁ bhayaṁ maraṇe pekkhamāno, </span><br><p id=ne37:184.6><span class=root>Puññāni kayirātha sukhāvahāni. </span><br><p id=ne37:185.1><span class=root>Sabbe khayantā nicayā, </span><br><p id=ne37:185.2><span class=root>Patanantā samussayā; </span><br><p id=ne37:185.3><span class=root>Sabbesaṁ maraṇamāgamma, </span><br><p id=ne37:185.4><span class=root>Sabbesaṁ jīvitamaddhuvaṁ; </span><br><p id=ne37:185.5><span class=root>Etaṁ bhayaṁ maraṇe pekkhamāno, </span><br><p id=ne37:185.6><span class=root>Lokāmisaṁ pajahe santipekkho”ti. </span><br><p id=ne37:186.1><span class=root>Idaṁ nibbedhabhāgiyaṁ suttaṁ. </span><br><p id=ne37:187.1><span class=root>“Sukhaṁ sayanti munayo, </span><br><p id=ne37:187.2><span class=root>Na te socanti māvidha; </span><br><p id=ne37:187.3><span class=root>Yesaṁ jhānarataṁ cittaṁ, </span><br><p id=ne37:187.4><span class=root>Paññavā susamāhito; </span><br><p id=ne37:187.5><span class=root>Āraddhavīriyo pahitatto, </span><br><p id=ne37:187.6><span class=root>Oghaṁ tarati duttaraṁ. </span><br><p id=ne37:188.1><span class=root>Virato kāmasaññāya, </span><br><p id=ne37:188.2><span class=root>sabbasaṁyojanātīto; </span><br><p id=ne37:188.3><span class=root>Nandibhavaparikkhīṇo, </span><br><p id=ne37:188.4><span class=root>so gambhīre na sīdatī”ti. </span><br><p id=ne37:189.1><span class=root>Idaṁ nibbedhabhāgiyaṁ suttaṁ. </span><br><p id=ne37:190.1><span class=root>“Saddahāno arahataṁ, </span><br><p id=ne37:190.2><span class=root>dhammaṁ nibbānapattiyā; </span><br><p id=ne37:190.3><span class=root>Sussūsaṁ labhate paññaṁ, </span><br><p id=ne37:190.4><span class=root>appamatto vicakkhaṇo. </span><br><p id=ne37:191.1><span class=root>Patirūpakārī dhuravā, </span><br><p id=ne37:191.2><span class=root>uṭṭhātā vindate dhanaṁ; </span><br><p id=ne37:191.3><span class=root>Saccena kittiṁ pappoti, </span><br><p id=ne37:191.4><span class=root>dadaṁ mittāni ganthati; </span><br><p id=ne37:191.5><span class=root>Asmā lokā paraṁ lokaṁ, </span><br><p id=ne37:191.6><span class=root>evaṁ pecca na socatī”ti. </span><br><p id=ne37:192.1><span class=root>Idaṁ nibbedhabhāgiyaṁ suttaṁ. </span><br><p id=ne37:193.1><span class=root>“Sabbaganthapahīnassa, </span><br><p id=ne37:193.2><span class=root>vippamuttassa te sato; </span><br><p id=ne37:193.3><span class=root>Samaṇassa na taṁ sādhu, </span><br><p id=ne37:193.4><span class=root>yadaññamanusāsasīti. </span><br><p id=ne37:194.1><span class=root>Yena kenaci vaṇṇena, </span><br><p id=ne37:194.2><span class=root>saṁvāso sakka jāyati; </span><br><p id=ne37:194.3><span class=root>Na taṁ arahati sappañño, </span><br><p id=ne37:194.4><span class=root>manasā anukampituṁ. </span><br><p id=ne37:195.1><span class=root>Manasā ce pasannena, </span><br><p id=ne37:195.2><span class=root>yadaññamanusāsati; </span><br><p id=ne37:195.3><span class=root>Na tena hoti saṁyutto, </span><br><p id=ne37:195.4><span class=root>yānukampā anuddayā”ti. </span><br><p id=ne37:196.1><span class=root>Idaṁ nibbedhabhāgiyaṁ suttaṁ. </span><br><p id=ne37:197.1><span class=root>“Rāgo ca doso ca kutonidānā, </span><br><p id=ne37:197.2><span class=root>Aratī ratī lomahaṁso kutojā; </span><br><p id=ne37:197.3><span class=root>Kuto samuṭṭhāya manovitakkā, </span><br><p id=ne37:197.4><span class=root>Kumārakā dhaṅkamivossajanti. </span><br><p id=ne37:198.1><span class=root>Rāgo ca doso ca itonidānā, </span><br><p id=ne37:198.2><span class=root>Aratī ratī lomahaṁso itojā; </span><br><p id=ne37:198.3><span class=root>Ito samuṭṭhāya manovitakkā, </span><br><p id=ne37:198.4><span class=root>Kumārakā dhaṅkamivossajanti. </span><br><p id=ne37:199.1><span class=root>Snehajā attasambhūtā, </span><br><p id=ne37:199.2><span class=root>nigrodhasseva khandhajā; </span><br><p id=ne37:199.3><span class=root>Puthu visattā kāmesu, </span><br><p id=ne37:199.4><span class=root>māluvāva vitatā vane. </span><br><p id=ne37:200.1><span class=root>Ye naṁ pajānanti yatonidānaṁ, </span><br><p id=ne37:200.2><span class=root>Te naṁ vinodenti suṇohi yakkha; </span><br><p id=ne37:200.3><span class=root>Te duttaraṁ oghamimaṁ taranti, </span><br><p id=ne37:200.4><span class=root>Atiṇṇapubbaṁ apunabbhavāyā”ti. </span><br><p id=ne37:201.1><span class=root>Idaṁ nibbedhabhāgiyaṁ suttaṁ. </span><br><p id=ne37:202.1><span class=root>“Dukkaraṁ bhagavā sudukkaraṁ bhagavā”ti. </span><br><p id=ne37:203.1><span class=root>“Dukkaraṁ vāpi karonti, </span><br><p id=ne37:203.2><span class=root>(kāmadāti bhagavā) </span><br><p id=ne37:203.3><span class=root>Sekkhā sīlasamāhitā; </span><br><p id=ne37:203.4><span class=root>Ṭhitattā anagāriyupetassa, </span><br><p id=ne37:203.5><span class=root>Tuṭṭhi hoti sukhāvahā”ti. </span><br><p id=ne37:204.1><span class=root>“Dullabhā bhagavā yadidaṁ tuṭṭhī”ti. </span><br><p id=ne37:205.1><span class=root>“Dullabhaṁ vāpi labhanti, </span><br><p id=ne37:205.2><span class=root>(kāmadāti bhagavā) </span><br><p id=ne37:205.3><span class=root>Cittavūpasame ratā; </span><br><p id=ne37:205.4><span class=root>Yesaṁ divā ca ratto ca, </span><br><p id=ne37:205.5><span class=root>Bhāvanāya rato mano”ti. </span><br><p id=ne37:206.1><span class=root>“Dussamādahaṁ bhagavā yadidaṁ cittan”ti. </span><br><p id=ne37:207.1><span class=root>“Dussamādahaṁ vāpi samādahanti, </span><br><p id=ne37:207.2><span class=root>(kāmadāti bhagavā) </span><br><p id=ne37:207.3><span class=root>Indriyūpasame ratā; </span><br><p id=ne37:207.4><span class=root>Te chetvā maccuno jālaṁ, </span><br><p id=ne37:207.5><span class=root>Ariyā gacchanti kāmadā”ti. </span><br><p id=ne37:208.1><span class=root>“Duggamo bhagavā visamo maggo”ti. </span><br><p id=ne37:209.1><span class=root>“Duggame visame vāpi, </span><br><p id=ne37:209.2><span class=root>Ariyā gacchanti kāmada; </span><br><p id=ne37:209.3><span class=root>Anariyā visame magge, </span><br><p id=ne37:209.4><span class=root>Papatanti avaṁsirā; </span><br><p id=ne37:209.5><span class=root>Ariyānaṁ samo maggo, </span><br><p id=ne37:209.6><span class=root>Ariyā hi visame samā”ti. </span><br><p id=ne37:210.1><span class=root>Idaṁ nibbedhabhāgiyaṁ suttaṁ. </span><br><p id=ne37:211.1><span class=root>“Idaṁ hi taṁ jetavanaṁ, </span><br><p id=ne37:211.2><span class=root>isisaṅghanisevitaṁ; </span><br><p id=ne37:211.3><span class=root>Āvutthaṁ dhammarājena, </span><br><p id=ne37:211.4><span class=root>pītisañjananaṁ mama. </span><br><p id=ne37:212.1><span class=root>Kammaṁ vijjā ca dhammo ca, </span><br><p id=ne37:212.2><span class=root>sīlaṁ jīvitamuttamaṁ; </span><br><p id=ne37:212.3><span class=root>Etena maccā sujjhanti, </span><br><p id=ne37:212.4><span class=root>na gottena dhanena vā. </span><br><p id=ne37:213.1><span class=root>Tasmā hi paṇḍito poso, </span><br><p id=ne37:213.2><span class=root>sampassaṁ atthamattano; </span><br><p id=ne37:213.3><span class=root>Yoniso vicine dhammaṁ, </span><br><p id=ne37:213.4><span class=root>evaṁ tattha visujjhati. </span><br><p id=ne37:214.1><span class=root>Sāriputtova paññāya, </span><br><p id=ne37:214.2><span class=root>sīlena upasamena ca; </span><br><p id=ne37:214.3><span class=root>Yopi pāraṅgato bhikkhu, </span><br><p id=ne37:214.4><span class=root>etāvaparamo siyā”ti. </span><br><p id=ne37:215.1><span class=root>Idaṁ nibbedhabhāgiyaṁ suttaṁ. </span><br><p id=ne37:216.1><span class=root>“Atītaṁ nānvāgameyya, </span><br><p id=ne37:216.2><span class=root>nappaṭikaṅkhe anāgataṁ; </span><br><p id=ne37:216.3><span class=root>Yadatītaṁ pahīnaṁ taṁ, </span><br><p id=ne37:216.4><span class=root>appattañca anāgataṁ. </span><br><p id=ne37:217.1><span class=root>Paccuppannañca yo dhammaṁ, </span><br><p id=ne37:217.2><span class=root>Tattha tattha vipassati; </span><br><p id=ne37:217.3><span class=root>Asaṁhīraṁ asaṅkuppaṁ, </span><br><p id=ne37:217.4><span class=root>Taṁ vidvā manubrūhaye. </span><br><p id=ne37:218.1><span class=root>Ajjeva kiccamātappaṁ, </span><br><p id=ne37:218.2><span class=root>ko jaññā maraṇaṁ suve; </span><br><p id=ne37:218.3><span class=root>Na hi no saṅgaraṁ tena, </span><br><p id=ne37:218.4><span class=root>mahāsenena maccunā. </span><br><p id=ne37:219.1><span class=root>Evaṁ vihāriṁ ātāpiṁ, </span><br><p id=ne37:219.2><span class=root>ahorattamatanditaṁ; </span><br><p id=ne37:219.3><span class=root>Taṁ ve bhaddekarattoti, </span><br><p id=ne37:219.4><span class=root>santo ācikkhate munī”ti. </span><br><p id=ne37:220.1><span class=root>Idaṁ nibbedhabhāgiyaṁ suttaṁ. </span><br><p id=ne37:221.1><span class=root>“Cattārimāni, bhikkhave, sacchikātabbāni. </span><br><p id=ne37:221.2><span class=root>Katamāni cattāri? </span><br><p id=ne37:221.3><span class=root>Atthi, bhikkhave, dhammā cakkhunā paññāya ca sacchikātabbā, atthi dhammā satiyā paññāya ca sacchikātabbā, atthi dhammā kāyena paññāya ca sacchikātabbā, atthi dhammā paññāya veditabbā, paññāya ca sacchikātabbā. </span><br><p id=ne37:222.1><span class=root>Katame ca, bhikkhave, dhammā cakkhunā paññāya ca sacchikātabbā? </span><br><p id=ne37:222.2><span class=root>Dibbacakkhu suvisuddhaṁ atikkantamānusakaṁ cakkhunā paññāya ca sacchikātabbaṁ. </span><br><p id=ne37:223.1><span class=root>Katame ca, bhikkhave, dhammā satiyā paññāya ca sacchikātabbā? </span><br><p id=ne37:223.2><span class=root>Pubbenivāsānussati satiyā paññāya ca sacchikātabbā. </span><br><p id=ne37:224.1><span class=root>Katame ca, bhikkhave, dhammā kāyena paññāya ca sacchikātabbā? </span><br><p id=ne37:224.2><span class=root>Iddhividhā nirodhā kāyena paññāya ca sacchikātabbā. </span><br><p id=ne37:225.1><span class=root>Katame ca, bhikkhave, dhammā paññāya veditabbā, paññāya sacchikātabbā? </span><br><p id=ne37:225.2><span class=root>Āsavānaṁ khaye ñāṇaṁ paññāya veditabbaṁ, paññāya ca sacchikātabban”ti. </span><br><p id=ne37:226.1><span class=root>Idaṁ nibbedhabhāgiyaṁ suttaṁ. </span><br><p id=ne37:227.1><span class=root>Tattha katamaṁ asekkhabhāgiyaṁ suttaṁ? </span><br><p id=ne37:228.1><span class=root>“Yassa selūpamaṁ cittaṁ, </span><br><p id=ne37:228.2><span class=root>Ṭhitaṁ nānupakampati; </span><br><p id=ne37:228.3><span class=root>Virattaṁ rajanīyesu, </span><br><p id=ne37:228.4><span class=root>Kopaneyye na kuppati; </span><br><p id=ne37:228.5><span class=root>Yassevaṁ bhāvitaṁ cittaṁ, </span><br><p id=ne37:228.6><span class=root>Kuto naṁ dukkhamessatī”ti. </span><br><p id=ne37:229.1><span class=root>Idaṁ asekkhabhāgiyaṁ suttaṁ. </span><br><p id=ne37:230.1><span class=root>Āyasmato ca sāriputtassa cārikādasamaṁ veyyākaraṇaṁ kātabbanti. </span><br><p id=ne37:231.1><span class=root>Idaṁ asekkhabhāgiyaṁ suttaṁ. </span><br><p id=ne37:232.1><span class=root>“Yo brāhmaṇo bāhitapāpadhammo, </span><br><p id=ne37:232.2><span class=root>Nihuṁhuṅko nikkasāvo yatatto; </span><br><p id=ne37:232.3><span class=root>Vedantagū vūsitabrahmacariyo, </span><br><p id=ne37:232.4><span class=root>Dhammena so brahmavādaṁ vadeyya; </span><br><p id=ne37:232.5><span class=root>Yassussadā natthi kuhiñci loke”ti. </span><br><p id=ne37:233.1><span class=root>Idaṁ asekkhabhāgiyaṁ suttaṁ. </span><br><p id=ne37:234.1><span class=root>“Bāhitvā pāpake dhamme, </span><br><p id=ne37:234.2><span class=root>ye caranti sadā satā; </span><br><p id=ne37:234.3><span class=root>Khīṇasaṁyojanā buddhā, </span><br><p id=ne37:234.4><span class=root>te ve lokasmi brāhmaṇā”ti. </span><br><p id=ne37:235.1><span class=root>Idaṁ asekkhabhāgiyaṁ suttaṁ. </span><br><p id=ne37:236.1><span class=root>“Yattha āpo ca pathavī, </span><br><p id=ne37:236.2><span class=root>tejo vāyo na gādhati; </span><br><p id=ne37:236.3><span class=root>Na tattha sukkā jotanti, </span><br><p id=ne37:236.4><span class=root>ādicco nappakāsati; </span><br><p id=ne37:236.5><span class=root>Na tattha candimā bhāti, </span><br><p id=ne37:236.6><span class=root>tamo tattha na vijjati. </span><br><p id=ne37:237.1><span class=root>Yadā ca attanāvedi, </span><br><p id=ne37:237.2><span class=root>muni monena brāhmaṇo; </span><br><p id=ne37:237.3><span class=root>Atha rūpā arūpā ca, </span><br><p id=ne37:237.4><span class=root>sukhadukkhā pamuccatī”ti. </span><br><p id=ne37:238.1><span class=root>Idaṁ asekkhabhāgiyaṁ suttaṁ. </span><br><p id=ne37:239.1><span class=root>“Yadā sakesu dhammesu, </span><br><p id=ne37:239.2><span class=root>pāragū hoti brāhmaṇo; </span><br><p id=ne37:239.3><span class=root>Atha etaṁ pisācañca, </span><br><p id=ne37:239.4><span class=root>pakkulañcātivattatī”ti. </span><br><p id=ne37:240.1><span class=root>Idaṁ asekkhabhāgiyaṁ suttaṁ. </span><br><p id=ne37:241.1><span class=root>“Nābhinandati āyantiṁ, </span><br><p id=ne37:241.2><span class=root>pakkamantiṁ na socati; </span><br><p id=ne37:241.3><span class=root>Saṅgā saṅgāmajiṁ muttaṁ, </span><br><p id=ne37:241.4><span class=root>tamahaṁ brūmi brāhmaṇan”ti. </span><br><p id=ne37:242.1><span class=root>Idaṁ asekkhabhāgiyaṁ suttaṁ. </span><br><p id=ne37:243.1><span class=root>“Na udakena sucī hoti, </span><br><p id=ne37:243.2><span class=root>bahvettha nhāyatī jano; </span><br><p id=ne37:243.3><span class=root>Yamhi saccañca dhammo ca, </span><br><p id=ne37:243.4><span class=root>so sucī so ca brāhmaṇo”ti. </span><br><p id=ne37:244.1><span class=root>Idaṁ asekkhabhāgiyaṁ suttaṁ. </span><br><p id=ne37:245.1><span class=root>“Yadā have pātubhavanti dhammā, </span><br><p id=ne37:245.2><span class=root>Ātāpino jhāyato brāhmaṇassa; </span><br><p id=ne37:245.3><span class=root>Vidhūpayaṁ tiṭṭhati mārasenaṁ, </span><br><p id=ne37:245.4><span class=root>Sūriyova obhāsayamantalikkhan”ti. </span><br><p id=ne37:246.1><span class=root>Idaṁ asekkhabhāgiyaṁ suttaṁ. </span><br><p id=ne37:247.1><span class=root>“Santindriyaṁ passatha iriyamānaṁ, </span><br><p id=ne37:247.2><span class=root>Tevijjapattaṁ apahānadhammaṁ; </span><br><p id=ne37:247.3><span class=root>Sabbāni yogāni upātivatto, </span><br><p id=ne37:247.4><span class=root>Akiñcano iriyati paṁsukūliko. </span><br><p id=ne37:248.1><span class=root>Taṁ devatā sambahulā uḷārā, </span><br><p id=ne37:248.2><span class=root>Brahmavimānaṁ upasaṅkamitvā; </span><br><p id=ne37:248.3><span class=root>Ājāniyaṁ jātibalaṁ nisedhaṁ, </span><br><p id=ne37:248.4><span class=root>Nītaṁ namassanti pasannacittā. </span><br><p id=ne37:249.1><span class=root>Namo te purisājañña, </span><br><p id=ne37:249.2><span class=root>namo te purisuttama; </span><br><p id=ne37:249.3><span class=root>Yassa te nābhijānāma, </span><br><p id=ne37:249.4><span class=root>kiṁ tvaṁ nissāya jhāyasī”ti. </span><br><p id=ne37:250.1><span class=root>Idaṁ asekkhabhāgiyaṁ suttaṁ. </span><br><p id=ne37:251.1><span class=root>“Sahāyā vatime bhikkhū, </span><br><p id=ne37:251.2><span class=root>cirarattasametikā; </span><br><p id=ne37:251.3><span class=root>Sameti nesaṁ saddhammo, </span><br><p id=ne37:251.4><span class=root>dhamme buddhappavedite. </span><br><p id=ne37:252.1><span class=root>Suvinītā kappinena, </span><br><p id=ne37:252.2><span class=root>dhamme ariyappavedite; </span><br><p id=ne37:252.3><span class=root>Dhārenti antimaṁ dehaṁ, </span><br><p id=ne37:252.4><span class=root>jetvā māraṁ savāhinin”ti. </span><br><p id=ne37:253.1><span class=root>Idaṁ asekkhabhāgiyaṁ suttaṁ. </span><br><p id=ne37:254.1><span class=root>“Nayidaṁ sithilamārabbha, </span><br><p id=ne37:254.2><span class=root>nayidaṁ appena thāmasā; </span><br><p id=ne37:254.3><span class=root>Nibbānaṁ adhigantabbaṁ, </span><br><p id=ne37:254.4><span class=root>sabbadukkhappamocanaṁ. </span><br><p id=ne37:255.1><span class=root>Ayañca daharo bhikkhu, </span><br><p id=ne37:255.2><span class=root>ayamuttamaporiso; </span><br><p id=ne37:255.3><span class=root>Dhāreti antimaṁ dehaṁ, </span><br><p id=ne37:255.4><span class=root>jetvā māraṁ savāhinin”ti. </span><br><p id=ne37:256.1><span class=root>Idaṁ asekkhabhāgiyaṁ suttaṁ. </span><br><p id=ne37:257.1><span class=root>“Dubbaṇṇako lūkhacīvaro, </span><br><p id=ne37:257.2><span class=root>mogharājā sadā sato; </span><br><p id=ne37:257.3><span class=root>Khīṇāsavo visaṁyutto, </span><br><p id=ne37:257.4><span class=root>katakicco anāsavo. </span><br><p id=ne37:258.1><span class=root>Tevijjo iddhippatto ca, </span><br><p id=ne37:258.2><span class=root>cetopariyāyakovido; </span><br><p id=ne37:258.3><span class=root>Dhāreti antimaṁ dehaṁ, </span><br><p id=ne37:258.4><span class=root>jetvā māraṁ savāhinin”ti. </span><br><p id=ne37:259.1><span class=root>Idaṁ asekkhabhāgiyaṁ suttaṁ. </span><br><p id=ne37:260.1><span class=root>“Tathāgato, bhikkhave, arahaṁ sammāsambuddho rūpassa nibbidā virāgā nirodhā anupādā vimutto sammāsambuddhoti vuccati. </span><br><p id=ne37:260.2><span class=root>Bhikkhupi, bhikkhave, paññāvimutto rūpassa nibbidā virāgā nirodhā anupādā vimutto paññāvimuttoti vuccati. </span><br><p id=ne37:261.1><span class=root>Tathāgato, bhikkhave, arahaṁ sammāsambuddho vedanāya …pe… </span><br><p id=ne37:261.2><span class=root>saññāya … </span><br><p id=ne37:261.3><span class=root>saṅkhārānaṁ … </span><br><p id=ne37:261.4><span class=root>viññāṇassa nibbidā virāgā nirodhā anupādā vimutto sammāsambuddhoti vuccati. </span><br><p id=ne37:261.5><span class=root>Bhikkhupi, bhikkhave, paññāvimutto viññāṇassa nibbidā virāgā nirodhā anupādā vimutto paññāvimuttoti vuccati. </span><br><p id=ne37:262.1><span class=root>Tatra kho, bhikkhave, ko viseso ko adhippayāso kiṁ nānākaraṇaṁ tathāgatassa arahato sammāsambuddhassa paññāvimuttena bhikkhunāti? </span><br><p id=ne37:262.2><span class=root>Bhagavaṁmūlakā no, bhante, dhammā …pe… </span><br><p id=ne37:263.1><span class=root>Tathāgato, bhikkhave, arahaṁ sammāsambuddho anuppannassa maggassa uppādetā, asañjātassa maggassa sañjanetā, anakkhātassa maggassa akkhātā, maggaññū maggavidū maggakovido, maggānugā ca, bhikkhave, etarahi sāvakā viharanti pacchā samannāgatā. </span><br><p id=ne37:263.2><span class=root>Ayaṁ kho, bhikkhave, viseso, ayaṁ adhippayāso, idaṁ nānākaraṇaṁ tathāgatassa arahato sammāsambuddhassa paññāvimuttena bhikkhunā”ti. </span><br><p id=ne37:264.1><span class=root>Idaṁ asekkhabhāgiyaṁ suttaṁ. </span><br><p id=ne37:265.1><span class=root>Tattha katamaṁ saṅkilesabhāgiyañca vāsanābhāgiyañca suttaṁ? </span><br><p id=ne37:266.1><span class=root>“Channamativassati, </span><br><p id=ne37:266.2><span class=root>vivaṭaṁ nātivassati; </span><br><p id=ne37:266.3><span class=root>Tasmā channaṁ vivaretha, </span><br><p id=ne37:266.4><span class=root>evaṁ taṁ nātivassatī”ti. </span><br><p id=ne37:267.1><span class=root>“Channamativassatī”ti saṅkileso, “vivaṭaṁ nātivassatī”ti vāsanā, “tasmā channaṁ vivaretha, evaṁ taṁ nātivassatī”ti ayaṁ saṅkileso ca vāsanā ca. </span><br><p id=ne37:267.2><span class=root>Idaṁ saṅkilesabhāgiyañca vāsanābhāgiyañca suttaṁ. </span><br><p id=ne37:268.1><span class=root>“Cattārome, mahārāja, puggalā santo saṁvijjamānā lokasmiṁ. </span><br><p id=ne37:268.2><span class=root>Katame cattāro? </span><br><p id=ne37:268.3><span class=root>Tamo tamaparāyaṇo tamo jotiparāyaṇo joti tamaparāyaṇo joti jotiparāyaṇo”ti. </span><br><p id=ne37:268.4><span class=root>Tattha yo ca puggalo joti tamaparāyaṇo yo ca puggalo tamo tamaparāyaṇo, ime dve puggalā saṅkilesabhāgiyā, yo ca puggalo tamo jotiparāyaṇo yo ca puggalo joti jotiparāyaṇo, ime dve puggalā vāsanābhāgiyā. </span><br><p id=ne37:268.5><span class=root>Idaṁ saṅkilesabhāgiyañca vāsanābhāgiyañca suttaṁ. </span><br><p id=ne37:269.1><span class=root>Tattha katamaṁ saṅkilesabhāgiyañca nibbedhabhāgiyañca suttaṁ? </span><br><p id=ne37:270.1><span class=root>“Na taṁ daḷhaṁ bandhanamāhu dhīrā, </span><br><p id=ne37:270.2><span class=root>Yadāyasaṁ dārujapabbajañca; </span><br><p id=ne37:270.3><span class=root>Sārattarattā maṇikuṇḍalesu, </span><br><p id=ne37:270.4><span class=root>Puttesu dāresu ca yā apekkhā”ti. </span><br><p id=ne37:271.1><span class=root>Ayaṁ saṅkileso. </span><br><p id=ne37:272.1><span class=root>“Etaṁ daḷhaṁ bandhanamāhu dhīrā, </span><br><p id=ne37:272.2><span class=root>Ohārinaṁ sithilaṁ duppamuñcaṁ; </span><br><p id=ne37:272.3><span class=root>Etampi chetvāna paribbajanti, </span><br><p id=ne37:272.4><span class=root>Anapekkhino kāmasukhaṁ pahāyā”ti. </span><br><p id=ne37:273.1><span class=root>Ayaṁ nibbedho. </span><br><p id=ne37:273.2><span class=root>Idaṁ saṅkilesabhāgiyañca nibbedhabhāgiyañca suttaṁ. </span><br><p id=ne37:274.1><span class=root>“Yañca, bhikkhave, ceteti, yañca pakappeti, yañca anuseti. </span><br><p id=ne37:274.2><span class=root>Ārammaṇametaṁ hoti viññāṇassa ṭhitiyā, ārammaṇe sati patiṭṭhā viññāṇassa hoti, tasmiṁ patiṭṭhite viññāṇe virūḷhe āyatiṁ punabbhavābhinibbatti hoti, āyatiṁ punabbhavābhinibbattiyā sati āyatiṁ jātijarāmaraṇaṁ sokaparidevadukkhadomanassupāyāsā sambhavanti, evametassa kevalassa dukkhakkhandhassa samudayo hoti. </span><br><p id=ne37:275.1><span class=root>No ce, bhikkhave, ceteti, no ce pakappeti, atha ce anuseti. </span><br><p id=ne37:275.2><span class=root>Ārammaṇametaṁ hoti viññāṇassa ṭhitiyā, ārammaṇe sati patiṭṭhā viññāṇassa hoti, tasmiṁ patiṭṭhite viññāṇe virūḷhe āyatiṁ punabbhavābhinibbatti hoti, āyatiṁ punabbhavābhinibbattiyā sati āyatiṁ jātijarāmaraṇaṁ sokaparidevadukkhadomanassupāyāsā sambhavanti, evametassa kevalassa dukkhakkhandhassa samudayo hotī”ti. </span><br><p id=ne37:275.3><span class=root>Ayaṁ saṅkileso. </span><br><p id=ne37:276.1><span class=root>“Yato ca kho, bhikkhave, no ceva ceteti, no ca pakappeti, no ca anuseti. </span><br><p id=ne37:276.2><span class=root>Ārammaṇametaṁ na hoti viññāṇassa ṭhitiyā, ārammaṇe asati patiṭṭhā viññāṇassa na hoti, tasmiṁ appatiṭṭhite viññāṇe avirūḷhe āyatiṁ punabbhavābhinibbatti na hoti, āyatiṁ punabbhavābhinibbattiyā asati āyatiṁ jātijarāmaraṇaṁ sokaparidevadukkhadomanassupāyāsā nirujjhanti. </span><br><p id=ne37:276.3><span class=root>Evametassa kevalassa dukkhakkhandhassa nirodho hotī”ti, ayaṁ nibbedho. </span><br><p id=ne37:276.4><span class=root>Idaṁ saṅkilesabhāgiyañca nibbedhabhāgiyañca suttaṁ. </span><br><p id=ne37:277.1><span class=root>Tattha katamaṁ saṅkilesabhāgiyañca asekkhabhāgiyañca suttaṁ? </span><br><p id=ne37:278.1><span class=root>“‘Samuddo samuddo’ti kho, bhikkhave, assutavā puthujjano bhāsati. </span><br><p id=ne37:278.2><span class=root>Neso, bhikkhave, ariyassa vinaye samuddo. </span><br><p id=ne37:278.3><span class=root>Mahā eso, bhikkhave, udakarāsi mahāudakaṇṇavo. </span><br><p id=ne37:278.4><span class=root>Cakkhu, bhikkhave, purisassa samuddo, tassa rūpamayo vego”ti. </span><br><p id=ne37:278.5><span class=root>Ayaṁ saṅkileso. </span><br><p id=ne37:279.1><span class=root>“Yo taṁ rūpamayaṁ vegaṁ sahati ayaṁ vuccati, bhikkhave, atari cakkhusamuddaṁ saūmiṁ sāvaṭṭaṁ sagahaṁ sarakkhasaṁ tiṇṇo pāraṅgato thale tiṭṭhati brāhmaṇo”ti. </span><br><p id=ne37:279.2><span class=root>Ayaṁ asekkho. </span><br><p id=ne37:280.1><span class=root>“Sotaṁ, bhikkhave …pe… </span><br><p id=ne37:280.2><span class=root>ghānaṁ … </span><br><p id=ne37:280.3><span class=root>jivhā … </span><br><p id=ne37:280.4><span class=root>kāyo … </span><br><p id=ne37:280.5><span class=root>mano, bhikkhave, purisassa samuddo tassa dhammamayo vego”ti. </span><br><p id=ne37:280.6><span class=root>Ayaṁ saṅkileso. </span><br><p id=ne37:281.1><span class=root>“Yo taṁ dhammamayaṁ vegaṁ sahati, ayaṁ vuccati, bhikkhave, atari manosamuddaṁ saūmiṁ sāvaṭṭaṁ sagahaṁ sarakkhasaṁ tiṇṇo pāraṅgato thale tiṭṭhati brāhmaṇo”ti. </span><br><p id=ne37:281.2><span class=root>Ayaṁ asekkho. </span><br><p id=ne37:281.3><span class=root>Idamavoca bhagavā. </span><br><p id=ne37:281.4><span class=root>Idaṁ vatvāna sugato athāparaṁ etadavoca satthā—</span><br><p id=ne37:282.1><span class=root>“Yo imaṁ samuddaṁ sagahaṁ sarakkhasaṁ, </span><br><p id=ne37:282.2><span class=root>Saūmiṁ sāvaṭṭaṁ sabhayaṁ duttaraṁ accatari; </span><br><p id=ne37:282.3><span class=root>Sa vedantagū vusitabrahmacariyo, </span><br><p id=ne37:282.4><span class=root>Lokantagū pāragatoti vuccatī”ti. </span><br><p id=ne37:283.1><span class=root>Ayaṁ asekkho. </span><br><p id=ne37:283.2><span class=root>Idaṁ saṅkilesabhāgiyañca asekkhabhāgiyañca suttaṁ. </span><br><p id=ne37:284.1><span class=root>“Chayime, bhikkhave, baḷisā lokasmiṁ anayāya sattānaṁ byābādhāya pāṇīnaṁ. </span><br><p id=ne37:284.2><span class=root>Katame cha? </span><br><p id=ne37:284.3><span class=root>Santi, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā, tañce bhikkhu abhinandati abhivadati ajjhosāya tiṭṭhati, ayaṁ vuccati, bhikkhave, bhikkhu gilitabaḷiso mārassa anayaṁ āpanno, byasanaṁ āpanno, yathākāmakaraṇīyo pāpimato. </span><br><p id=ne37:285.1><span class=root>Santi, bhikkhave, sotaviññeyyā saddā …pe… </span><br><p id=ne37:285.2><span class=root>ghānaviññeyyā gandhā … </span><br><p id=ne37:285.3><span class=root>jivhāviññeyyā rasā … </span><br><p id=ne37:285.4><span class=root>kāyaviññeyyā phoṭṭhabbā … </span><br><p id=ne37:285.5><span class=root>manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā, tañce bhikkhu abhinandati abhivadati ajjhosāya tiṭṭhati. </span><br><p id=ne37:285.6><span class=root>Ayaṁ vuccati, bhikkhave, bhikkhu gilitabaḷiso mārassa anayaṁ āpanno, byasanaṁ āpanno, yathākāmakaraṇīyo pāpimato”ti. </span><br><p id=ne37:285.7><span class=root>Ayaṁ saṅkileso. </span><br><p id=ne37:286.1><span class=root>Santi ca, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā, tañce bhikkhu nābhinandati nābhivadati nājjhosāya tiṭṭhati, ayaṁ vuccati, bhikkhave, bhikkhu na gilitabaḷiso mārassa, abhedi baḷisaṁ, paribhedi baḷisaṁ, na anayaṁ āpanno, na byasanaṁ āpanno, na yathākāmakaraṇīyo pāpimato. </span><br><p id=ne37:287.1><span class=root>Santi ca, bhikkhave, sotaviññeyyā saddā …pe… </span><br><p id=ne37:287.2><span class=root>manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā, tañce bhikkhu nābhinandati nābhivadati, nājjhosāya tiṭṭhati. </span><br><p id=ne37:287.3><span class=root>Ayaṁ vuccati, bhikkhave, bhikkhu na gilitabaḷiso mārassa, abhedi baḷisaṁ, paribhedi baḷisaṁ, na anayaṁ āpanno, na byasanaṁ āpanno, na yathākāmakaraṇīyo pāpimato”ti. </span><br><p id=ne37:287.4><span class=root>Ayaṁ asekkho. </span><br><p id=ne37:287.5><span class=root>Idaṁ saṅkilesabhāgiyañca asekkhabhāgiyañca suttaṁ. </span><br><p id=ne37:288.1><span class=root>Tattha katamaṁ saṅkilesabhāgiyañca nibbedhabhāgiyañca asekkhabhāgiyañca suttaṁ? </span><br><p id=ne37:289.1><span class=root>“Ayaṁ loko santāpajāto, </span><br><p id=ne37:289.2><span class=root>Phassapareto rogaṁ vadati attato; </span><br><p id=ne37:289.3><span class=root>Yena yena hi maññanti, </span><br><p id=ne37:289.4><span class=root>Tato taṁ hoti aññathā. </span><br><p id=ne37:290.1><span class=root>Aññathābhāvī bhavasatto loko, </span><br><p id=ne37:290.2><span class=root>Bhavapareto bhavamevābhinandati; </span><br><p id=ne37:290.3><span class=root>Yadabhinandati taṁ bhayaṁ, </span><br><p id=ne37:290.4><span class=root>Yassa bhāyati taṁ dukkhan”ti. </span><br><p id=ne37:290.5><span class=root>Ayaṁ saṅkileso. </span><br><p id=ne37:291.1><span class=root>“Bhavavippahānāya kho panidaṁ brahmacariyaṁ vussatī”ti. </span><br><p id=ne37:291.2><span class=root>Ayaṁ nibbedho. </span><br><p id=ne37:292.1><span class=root>“Ye hi keci samaṇā vā brāhmaṇā vā bhavena bhavassa vippamokkhamāhaṁsu, sabbe te ‘avippamuttā bhavasmā’ti vadāmi. </span><br><p id=ne37:292.2><span class=root>Ye vā pana keci samaṇā vā brāhmaṇā vā vibhavena bhavassa nissaraṇamāhaṁsu, sabbe te ‘anissaṭā bhavasmā’ti vadāmi. </span><br><p id=ne37:292.3><span class=root>Upadhiṁ hi paṭicca dukkhamidaṁ sambhotī”ti. </span><br><p id=ne37:292.4><span class=root>Ayaṁ saṅkileso. </span><br><p id=ne37:293.1><span class=root>“Sabbupādānakkhayā natthi dukkhassa sambhavo”ti. </span><br><p id=ne37:293.2><span class=root>Ayaṁ nibbedho. </span><br><p id=ne37:294.1><span class=root>“Lokamimaṁ passa, puthū avijjāya paretā bhūtā bhūtaratā, bhavā aparimuttā, ye hi keci bhavā sabbadhi sabbatthatāya, sabbe te bhavā aniccā dukkhā vipariṇāmadhammā”ti. </span><br><p id=ne37:294.2><span class=root>Ayaṁ saṅkileso. </span><br><p id=ne37:295.1><span class=root>“Evametaṁ yathābhūtaṁ, </span><br><p id=ne37:295.2><span class=root>Sammappaññāya passato; </span><br><p id=ne37:295.3><span class=root>Bhavataṇhā pahīyati, </span><br><p id=ne37:295.4><span class=root>Vibhavaṁ nābhinandati; </span><br><p id=ne37:295.5><span class=root>Sabbaso taṇhānaṁ khayā, </span><br><p id=ne37:295.6><span class=root>Asesavirāganirodho nibbānan”ti. </span><br><p id=ne37:296.1><span class=root>Ayaṁ nibbedho. </span><br><p id=ne37:297.1><span class=root>“Tassa nibbutassa bhikkhuno, </span><br><p id=ne37:297.2><span class=root>Anupādā punabbhavo na hoti; </span><br><p id=ne37:297.3><span class=root>Abhibhūto māro vijitasaṅgāmo, </span><br><p id=ne37:297.4><span class=root>Upaccagā sabbabhavāni tādī”ti. </span><br><p id=ne37:298.1><span class=root>Ayaṁ asekkho. </span><br><p id=ne37:298.2><span class=root>Idaṁ saṅkilesabhāgiyañca nibbedhabhāgiyañca asekkhabhāgiyañca suttaṁ. </span><br><p id=ne37:299.1><span class=root>“Cattārome, bhikkhave, puggalā. </span><br><p id=ne37:299.2><span class=root>Katame cattāro? </span><br><p id=ne37:299.3><span class=root>Anusotagāmī paṭisotagāmī ṭhitatto tiṇṇo pāraṅgato thale tiṭṭhati brāhmaṇo”ti. </span><br><p id=ne37:299.4><span class=root>Tattha yoyaṁ puggalo anusotagāmī, ayaṁ puggalo saṅkilesabhāgiyo. </span><br><p id=ne37:299.5><span class=root>Tattha yoyaṁ puggalo paṭisotagāmī yo ca ṭhitatto, ime dve puggalā nibbedhabhāgiyā. </span><br><p id=ne37:299.6><span class=root>Tattha yoyaṁ puggalo tiṇṇo pāraṅgato thale tiṭṭhati brāhmaṇo, ayaṁ asekkho. </span><br><p id=ne37:299.7><span class=root>Idaṁ saṅkilesabhāgiyañca nibbedhabhāgiyañca asekkhabhāgiyañca suttaṁ. </span><br><p id=ne37:300.1><span class=root>Tattha katamaṁ saṅkilesabhāgiyañca vāsanābhāgiyañca nibbedhabhāgiyañca suttaṁ? </span><br><p id=ne37:301.1><span class=root>Chaḷābhijātiko atthi puggalo kaṇho kaṇhābhijātiko kaṇhaṁ dhammaṁ abhijāyati, atthi puggalo kaṇho kaṇhābhijātiko sukkaṁ dhammaṁ abhijāyati, atthi puggalo kaṇho kaṇhābhijātiko akaṇhaṁ asukkaṁ akaṇhaasukkavipākaṁ accantadiṭṭhaṁ nibbānaṁ ārādheti, atthi puggalo sukko sukkābhijātiko kaṇhaṁ dhammaṁ abhijāyati, atthi puggalo sukko sukkābhijātiko sukkaṁ dhammaṁ abhijāyati, atthi puggalo sukko sukkābhijātiko akaṇhaṁ asukkaṁ akaṇhaasukkavipākaṁ accantadiṭṭhaṁ nibbānaṁ ārādheti. </span><br><p id=ne37:302.1><span class=root>Tattha yo ca puggalo kaṇho kaṇhābhijātiko kaṇhaṁ dhammaṁ abhijāyati, yo ca puggalo sukko sukkābhijātiko kaṇhaṁ dhammaṁ abhijāyati, ime dve puggalā saṅkilesabhāgiyā. </span><br><p id=ne37:303.1><span class=root>Tattha yo ca puggalo kaṇho kaṇhābhijātiko sukkaṁ dhammaṁ abhijāyati, yo ca puggalo sukko sukkābhijātiko sukkaṁ dhammaṁ abhijāyati, ime dve puggalā vāsanābhāgiyā. </span><br><p id=ne37:304.1><span class=root>Tattha yo ca puggalo kaṇho kaṇhābhijātiko akaṇhaṁ asukkaṁ akaṇhaasukkavipākaṁ accantadiṭṭhaṁ nibbānaṁ ārādheti, yo ca puggalo sukko sukkābhijātiko akaṇhaṁ asukkaṁ akaṇhaasukkavipākaṁ accantadiṭṭhaṁ nibbānaṁ ārādheti, ime dve puggalā nibbedhabhāgiyā, idaṁ saṅkilesabhāgiyañca vāsanābhāgiyañca nibbedhabhāgiyañca suttaṁ. </span><br><p id=ne37:305.1><span class=root>“Cattārimāni, bhikkhave, kammāni. </span><br><p id=ne37:305.2><span class=root>Katamāni cattāri? </span><br><p id=ne37:305.3><span class=root>Atthi kammaṁ kaṇhaṁ kaṇhavipākaṁ, atthi kammaṁ sukkaṁ sukkavipākaṁ, atthi kammaṁ kaṇhasukkaṁ kaṇhasukkavipākaṁ, atthi kammaṁ akaṇhaṁ asukkaṁ akaṇhaasukkavipākaṁ kammuttamaṁ kammaseṭṭhaṁ kammakkhayāya saṁvattati”. </span><br><p id=ne37:306.1><span class=root>Tattha yañca kammaṁ kaṇhaṁ kaṇhavipākaṁ, yañca kammaṁ kaṇhasukkaṁ kaṇhasukkavipākaṁ, ayaṁ saṅkileso. </span><br><p id=ne37:306.2><span class=root>Yañca kammaṁ sukkaṁ sukkavipākaṁ, ayaṁ vāsanā. </span><br><p id=ne37:306.3><span class=root>Yañca kammaṁ akaṇhaṁ asukkaṁ akaṇhaasukkavipākaṁ kammuttamaṁ kammaseṭṭhaṁ kammakkhayāya saṁvattati, ayaṁ nibbedho. </span><br><p id=ne37:306.4><span class=root>Idaṁ saṅkilesabhāgiyañca vāsanābhāgiyañca nibbedhabhāgiyañca suttaṁ. </span><br><p id=ne37:307.1><span class=root>Tattha katamaṁ vāsanābhāgiyañca, nibbedhabhāgiyañca suttaṁ? </span><br><p id=ne37:308.1><span class=root>“Laddhāna mānusattaṁ dve, </span><br><p id=ne37:308.2><span class=root>Kiccaṁ akiccameva ca; </span><br><p id=ne37:308.3><span class=root>Sukiccaṁ ceva puññāni, </span><br><p id=ne37:308.4><span class=root>Saṁyojanavippahānaṁ vā”ti. </span><br><p id=ne37:309.1><span class=root>“Sukiccaṁ ceva puññānī”ti vāsanā. </span><br><p id=ne37:309.2><span class=root>“Saṁyojanavippahānaṁ vā”ti nibbedho. </span><br><p id=ne37:310.1><span class=root>“Puññāni karitvāna, </span><br><p id=ne37:310.2><span class=root>Saggā saggaṁ vajanti katapuññā; </span><br><p id=ne37:310.3><span class=root>Saṁyojanappahānā, </span><br><p id=ne37:310.4><span class=root>Jarāmaraṇā vippamuccantī”ti. </span><br><p id=ne37:311.1><span class=root>“Puññāni karitvāna, saggā saggaṁ vajanti katapuññā”ti vāsanā. </span><br><p id=ne37:311.2><span class=root>“Saṁyojanappahānā jarāmaraṇā vippamuccantī”ti nibbedho. </span><br><p id=ne37:311.3><span class=root>Idaṁ vāsanābhāgiyañca nibbedhabhāgiyañca suttaṁ. </span><br><p id=ne37:312.1><span class=root>“Dvemāni, bhikkhave, padhānāni. </span><br><p id=ne37:312.2><span class=root>Katamāni dve? </span><br><p id=ne37:312.3><span class=root>Yo ca agārasmā anagāriyaṁ pabbajitesu cīvarapiṇḍapātasenāsanagilānapaccayabhesajjaparikkhāraṁ pariccajati, yo ca agārasmā anagāriyaṁ pabbajitesu sabbūpadhipaṭinissaggo taṇhakkhayo virāgo nirodho nibbānan”ti. </span><br><p id=ne37:312.4><span class=root>Tattha yo agārasmā anagāriyaṁ pabbajitesu cīvarapiṇḍapātasenāsanagilānapaccayabhesajjaparikkhāraṁ pariccajati, ayaṁ vāsanā. </span><br><p id=ne37:313.1><span class=root>Yo agārasmā anagāriyaṁ pabbajitesu sabbūpadhipaṭinissaggo taṇhakkhayo virāgo nirodho nibbānaṁ, ayaṁ nibbedho. </span><br><p id=ne37:313.2><span class=root>Idaṁ vāsanābhāgiyañca nibbedhabhāgiyañca suttaṁ. </span><br><p id=ne37:314.1><span class=root>Tattha taṇhāsaṅkilesabhāgiyaṁ suttaṁ taṇhāpakkheneva niddisitabbaṁ tīhi taṇhāhi—</span><br><p id=ne37:314.2><span class=root>kāmataṇhāya bhavataṇhāya vibhavataṇhāya. </span><br><p id=ne37:314.3><span class=root>Yena yena vā pana vatthunā ajjhositā, tena teneva niddisitabbaṁ, tassā vitthāro chattiṁsataṇhājāliniyā vicaritāni. </span><br><p id=ne37:315.1><span class=root>Tattha diṭṭhisaṅkilesabhāgiyaṁ suttaṁ diṭṭhipakkheneva niddisitabbaṁ ucchedasassatena, yena yena vā pana vatthunā diṭṭhivasena abhinivisati “idameva saccaṁ moghamaññan”ti, tena teneva niddisitabbaṁ, tassā vitthāro dvāsaṭṭhidiṭṭhigatāni. </span><br><p id=ne37:316.1><span class=root>Tattha duccaritasaṅkilesabhāgiyaṁ suttaṁ cetanāya cetasikakammena niddisitabbaṁ tīhi duccaritehi—</span><br><p id=ne37:316.2><span class=root>kāyaduccaritena vacīduccaritena manoduccaritena, tassa vitthāro dasaakusalakammapathā. </span><br><p id=ne37:317.1><span class=root>Tattha taṇhāvodānabhāgiyaṁ suttaṁ samathena niddisitabbaṁ, diṭṭhivodānabhāgiyaṁ suttaṁ vipassanāya niddisitabbaṁ, duccaritavodānabhāgiyaṁ suttaṁ sucaritena niddisitabbaṁ—</span><br><p id=ne37:317.2><span class=root>tīṇi akusalamūlāni. </span><br><p id=ne37:317.3><span class=root>Taṁ kissa hetu? </span><br><p id=ne37:317.4><span class=root>Saṁsārassa nibbattiyā. </span><br><p id=ne37:317.5><span class=root>Tathā nibbatte saṁsāre kāyaduccaritaṁ kāyasucaritaṁ vacīduccaritaṁ vacīsucaritaṁ manoduccaritaṁ manosucaritaṁ iminā asubhena kammavipākena idaṁ bālalakkhaṇaṁ nibbattatīti. </span><br><p id=ne37:317.6><span class=root>Idaṁ saṅkilesabhāgiyaṁ suttaṁ. </span><br><p id=ne37:318.1><span class=root>Iminā subhena kammavipākena idaṁ mahāpurisalakkhaṇaṁ nibbattatīti. </span><br><p id=ne37:318.2><span class=root>Idaṁ vāsanābhāgiyaṁ suttaṁ. </span><br><p id=ne37:319.1><span class=root>Tattha saṅkilesabhāgiyaṁ suttaṁ catūhi kilesabhūmīhi niddisitabbaṁ—</span><br><p id=ne37:319.2><span class=root>anusayabhūmiyā pariyuṭṭhānabhūmiyā saṁyojanabhūmiyā upādānabhūmiyā. </span><br><p id=ne37:319.3><span class=root>Sānusayassa pariyuṭṭhānaṁ jāyati, pariyuṭṭhito saṁyujjati, saṁyujjanto upādiyati, upādānapaccayā bhavo, bhavapaccayā jāti, jātipaccayā jarāmaraṇaṁ sokaparidevadukkhadomanassupāyāsā sambhavanti, evametassa kevalassa dukkhakkhandhassa samudayo hoti. </span><br><p id=ne37:319.4><span class=root>Imāhi catūhi kilesabhūmīhi sabbe kilesā saṅgahaṁ samosaraṇaṁ gacchanti, idaṁ saṅkilesabhāgiyaṁ suttaṁ. </span><br><p id=ne37:320.1><span class=root>Vāsanābhāgiyaṁ suttaṁ tīhi sucaritehi niddisitabbaṁ, nibbedhabhāgiyaṁ suttaṁ catūhi saccehi niddisitabbaṁ, asekkhabhāgiyaṁ suttaṁ tīhi dhammehi niddisitabbaṁ—</span><br><p id=ne37:320.2><span class=root>buddhadhammehi paccekabuddhadhammehi sāvakabhūmiyā. </span><br><p id=ne37:320.3><span class=root>Jhāyivisaye niddisitabbanti. </span><br><p id=ne37:321.1><span class=root>Tattha katame aṭṭhārasa mūlapadā? </span><br><p id=ne37:321.2><span class=root>Lokiyaṁ lokuttaraṁ lokiyañca lokuttarañca, sattādhiṭṭhānaṁ dhammādhiṭṭhānaṁ sattādhiṭṭhānañca dhammādhiṭṭhānañca, ñāṇaṁ ñeyyaṁ ñāṇañca ñeyyañca, dassanaṁ bhāvanā dassanañca bhāvanā ca, sakavacanaṁ paravacanaṁ sakavacanañca paravacanañca, visajjanīyaṁ avisajjanīyaṁ visajjanīyañca avisajjanīyañca, kammaṁ vipāko kammañca vipāko ca, kusalaṁ akusalaṁ kusalañca akusalañca, anuññātaṁ paṭikkhittaṁ anuññātañca paṭikkhittañca, thavo cāti. </span><br><p id=ne37:322.1><span class=root>Tattha katamaṁ lokiyaṁ? </span><br><p id=ne37:323.1><span class=root>“Na hi pāpaṁ kataṁ kammaṁ, </span><br><p id=ne37:323.2><span class=root>Sajjukhīraṁva muccati; </span><br><p id=ne37:323.3><span class=root>Ḍahantaṁ bālamanveti, </span><br><p id=ne37:323.4><span class=root>Bhasmacchannova pāvako”ti. </span><br><p id=ne37:324.1><span class=root>Idaṁ lokiyaṁ. </span><br><p id=ne37:325.1><span class=root>“Cattārimāni, bhikkhave, agatigamanāni sabbaṁ …pe… </span><br><p id=ne37:325.2><span class=root>nihīyate tassa yaso kāḷapakkheva candimā”ti. </span><br><p id=ne37:325.3><span class=root>Idaṁ lokiyaṁ. </span><br><p id=ne37:326.1><span class=root>“Aṭṭhime, bhikkhave, lokadhammā. </span><br><p id=ne37:326.2><span class=root>Katame aṭṭha? </span><br><p id=ne37:326.3><span class=root>Lābho alābho, yaso ayaso, nindā pasaṁsā, sukhaṁ dukkhaṁ. </span><br><p id=ne37:326.4><span class=root>Ime kho, bhikkhave, aṭṭha lokadhammā”ti. </span><br><p id=ne37:326.5><span class=root>Idaṁ lokiyaṁ. </span><br><p id=ne37:327.1><span class=root>Tattha katamaṁ lokuttaraṁ? </span><br><p id=ne37:328.1><span class=root>“Yassindriyāni samathaṅgatāni, </span><br><p id=ne37:328.2><span class=root>Assā yathā sārathinā sudantā; </span><br><p id=ne37:328.3><span class=root>Pahīnamānassa anāsavassa, </span><br><p id=ne37:328.4><span class=root>Devāpi tassa pihayanti tādino”ti. </span><br><p id=ne37:329.1><span class=root>Idaṁ lokuttaraṁ. </span><br><p id=ne37:330.1><span class=root>“Pañcimāni, bhikkhave, indriyāni lokuttarāni. </span><br><p id=ne37:330.2><span class=root>Katamāni pañca? </span><br><p id=ne37:330.3><span class=root>Saddhindriyaṁ vīriyindriyaṁ satindriyaṁ samādhindriyaṁ paññindriyaṁ. </span><br><p id=ne37:330.4><span class=root>Imāni kho, bhikkhave, pañcindriyāni lokuttarānī”ti. </span><br><p id=ne37:330.5><span class=root>Idaṁ lokuttaraṁ. </span><br><p id=ne37:331.1><span class=root>Tattha katamaṁ lokiyañca lokuttarañca? </span><br><p id=ne37:332.1><span class=root>“Laddhāna mānusattaṁ dve, kiccaṁ akiccameva cā”ti dve gāthā. </span><br><p id=ne37:332.2><span class=root>Yaṁ iha “sukiccaṁ ceva puññānī”ti ca “puññāni karitvāna, saggā saggaṁ vajanti katapuññā”ti ca. </span><br><p id=ne37:332.3><span class=root>Idaṁ lokiyaṁ. </span><br><p id=ne37:333.1><span class=root>Yaṁ iha “saṁyojanavippahānaṁ vā”ti ca “saṁyojanappahānā, jarāmaraṇā vippamuccantī”ti ca, idaṁ lokuttaraṁ. </span><br><p id=ne37:333.2><span class=root>Idaṁ lokiyañca lokuttarañca. </span><br><p id=ne37:334.1><span class=root>“Viññāṇe ce, bhikkhave, āhāre sati nāmarūpassa avakkanti hoti, nāmarūpassa avakkantiyā sati punabbhavo hoti, punabbhave sati jāti hoti, jātiyā sati jarāmaraṇaṁ sokaparidevadukkhadomanassupāyāsā sambhavanti. </span><br><p id=ne37:334.2><span class=root>Evametassa kevalassa dukkhakkhandhassa samudayo hoti. </span><br><p id=ne37:334.3><span class=root>Seyyathāpi, bhikkhave, mahārukkho, tassa yāni ceva mūlāni adhogamāni yāni ca tiriyaṅgamāni, sabbāni tāni uddhaṁ ojaṁ abhiharanti. </span><br><p id=ne37:334.4><span class=root>Evaṁ hi so, bhikkhave, mahārukkho tadāhāro tadupādāno ciraṁ dīghamaddhānaṁ tiṭṭheyya. </span><br><p id=ne37:334.5><span class=root>Evameva kho, bhikkhave, viññāṇe āhāre sati nāmarūpassa avakkanti hoti sabbaṁ …pe… </span><br><p id=ne37:334.6><span class=root>evametassa kevalassa dukkhakkhandhassa samudayo hotī”ti. </span><br><p id=ne37:334.7><span class=root>Idaṁ lokiyaṁ. </span><br><p id=ne37:335.1><span class=root>“Viññāṇe ce, bhikkhave, āhāre asati nāmarūpassa avakkanti na hoti, nāmarūpassa avakkantiyā asati punabbhavo na hoti, punabbhave asati jāti na hoti, jātiyā asati jarāmaraṇaṁ sokaparidevadukkhadomanassupāyāsā nirujjhanti. </span><br><p id=ne37:335.2><span class=root>Evametassa kevalassa dukkhakkhandhassa nirodho hoti. </span><br><p id=ne37:335.3><span class=root>Seyyathāpi, bhikkhave, mahārukkho atha puriso āgaccheyya kuddālapiṭakaṁ ādāya, so taṁ rukkhaṁ mūle chindeyya, mūle chetvā palikhaṇeyya, palikhaṇitvā mūlāni uddhareyya antamaso usīranāḷimattānipi. </span><br><p id=ne37:335.4><span class=root>So taṁ rukkhaṁ khaṇḍākhaṇḍikaṁ chindeyya, khaṇḍākhaṇḍikaṁ chinditvā phāleyya, phāletvā sakalikaṁ sakalikaṁ kareyya, sakalikaṁ sakalikaṁ karitvā vātātape visoseyya, vātātape visosetvā agginā ḍaheyya, agginā ḍahetvā masiṁ kareyya, masiṁ karitvā mahāvāte vā ophuṇeyya, nadiyā vā sīghasotāya pavāheyya, evaṁ hi so, bhikkhave, mahārukkho ucchinnamūlo assa tālāvatthukato anabhāvaṅkato āyatiṁ anuppādadhammo. </span><br><p id=ne37:335.5><span class=root>Evameva kho, bhikkhave, viññāṇe āhāre asati nāmarūpassa avakkanti na hoti, nāmarūpassa avakkantiyā asati sabbaṁ …pe… </span><br><p id=ne37:335.6><span class=root>evametassa kevalassa dukkhakkhandhassa nirodho hotī”ti. </span><br><p id=ne37:335.7><span class=root>Idaṁ lokuttaraṁ. </span><br><p id=ne37:335.8><span class=root>Idaṁ lokiyañca lokuttarañca. </span><br><p id=ne37:336.1><span class=root>Tattha katamaṁ sattādhiṭṭhānaṁ? </span><br><p id=ne37:337.1><span class=root>“Sabbā disā anuparigamma cetasā, </span><br><p id=ne37:337.2><span class=root>Nevajjhagā piyataramattanā kvaci; </span><br><p id=ne37:337.3><span class=root>Evaṁ piyo puthu attā paresaṁ, </span><br><p id=ne37:337.4><span class=root>Tasmā na hiṁse paramattakāmo”ti. </span><br><p id=ne37:338.1><span class=root>Idaṁ sattādhiṭṭhānaṁ. </span><br><p id=ne37:339.1><span class=root>“Ye keci bhūtā bhavissanti ye vāpi, </span><br><p id=ne37:339.2><span class=root>Sabbe gamissanti pahāya dehaṁ; </span><br><p id=ne37:339.3><span class=root>Taṁ sabbajāniṁ kusalo viditvā, </span><br><p id=ne37:339.4><span class=root>Ātāpiyo brahmacariyaṁ careyyā”ti. </span><br><p id=ne37:340.1><span class=root>Idaṁ sattādhiṭṭhānaṁ. </span><br><p id=ne37:341.1><span class=root>“Sattahi, bhikkhave, aṅgehi samannāgataṁ kalyāṇamittaṁ api viveciyamānena paṇāmiyamānena gale pisanamajjamānena yāvajīvaṁ na vijahitabbaṁ. </span><br><p id=ne37:341.2><span class=root>Katamehi sattahi? </span><br><p id=ne37:341.3><span class=root>Piyo ca hoti manāpo ca garu ca bhāvanīyo ca vattā ca vacanakkhamo ca gambhīrañca kathaṁ kattā hoti, no ca aṭṭhāne niyojeti. </span><br><p id=ne37:341.4><span class=root>Imehi kho, bhikkhave, sattahi …pe… </span><br><p id=ne37:341.5><span class=root>na vijahitabbaṁ. </span><br><p id=ne37:341.6><span class=root>Idamavoca bhagavā. </span><br><p id=ne37:341.7><span class=root>Idaṁ vatvāna sugato, athāparaṁ etadavoca satthā—</span><br><p id=ne37:342.1><span class=root>“Piyo garu bhāvanīyo, </span><br><p id=ne37:342.2><span class=root>vattā ca vacanakkhamo; </span><br><p id=ne37:342.3><span class=root>Gambhīrañca kathaṁ kattā, </span><br><p id=ne37:342.4><span class=root>na caṭṭhāne niyojako; </span><br><p id=ne37:342.5><span class=root>Taṁ mittaṁ mittakāmena, </span><br><p id=ne37:342.6><span class=root>yāvajīvampi seviyan”ti. </span><br><p id=ne37:343.1><span class=root>Idaṁ sattādhiṭṭhānaṁ. </span><br><p id=ne37:344.1><span class=root>Tattha katamaṁ dhammādhiṭṭhānaṁ? </span><br><p id=ne37:345.1><span class=root>“Yañca kāmasukhaṁ loke, </span><br><p id=ne37:345.2><span class=root>yañcidaṁ diviyaṁ sukhaṁ; </span><br><p id=ne37:345.3><span class=root>Taṇhakkhayasukhassete, </span><br><p id=ne37:345.4><span class=root>kalaṁ nāgghanti soḷasin”ti. </span><br><p id=ne37:346.1><span class=root>Idaṁ dhammādhiṭṭhānaṁ. </span><br><p id=ne37:347.1><span class=root>“Susukhaṁ vata nibbānaṁ, </span><br><p id=ne37:347.2><span class=root>sammāsambuddhadesitaṁ; </span><br><p id=ne37:347.3><span class=root>Asokaṁ virajaṁ khemaṁ, </span><br><p id=ne37:347.4><span class=root>yattha dukkhaṁ nirujjhatī”ti. </span><br><p id=ne37:348.1><span class=root>Idaṁ dhammādhiṭṭhānaṁ. </span><br><p id=ne37:349.1><span class=root>Tattha katamaṁ sattādhiṭṭhānañca dhammādhiṭṭhānañca </span><br><p id=ne37:350.1><span class=root>“Mātaraṁ pitaraṁ hantvā, </span><br><p id=ne37:350.2><span class=root>rājāno dve ca khattiye; </span><br><p id=ne37:350.3><span class=root>Raṭṭhaṁ sānucaraṁ hantvā”ti. </span><br><p id=ne37:351.1><span class=root>Idaṁ dhammādhiṭṭhānaṁ. </span><br><p id=ne37:352.1><span class=root>“Anīgho yāti brāhmaṇo”ti. </span><br><p id=ne37:353.1><span class=root>Idaṁ sattādhiṭṭhānaṁ. </span><br><p id=ne37:354.1><span class=root>Idaṁ sattādhiṭṭhānañca dhammādhiṭṭhānañca. </span><br><p id=ne37:355.1><span class=root>“Cattārome, bhikkhave, iddhipādā. </span><br><p id=ne37:355.2><span class=root>Katame cattāro? </span><br><p id=ne37:355.3><span class=root>Chandasamādhipadhānasaṅkhārasamannāgato iddhipādo, </span><br><p id=ne37:355.4><span class=root>vīriya …pe… </span><br><p id=ne37:355.5><span class=root>citta … </span><br><p id=ne37:355.6><span class=root>vīmaṁsāsamādhipadhānasaṅkhārasamannāgato iddhipādo”ti. </span><br><p id=ne37:355.7><span class=root>Idaṁ dhammādhiṭṭhānaṁ. </span><br><p id=ne37:356.1><span class=root>So kāyepi cittaṁ samodahati, cittepi kāyaṁ samodahati, kāye sukhasaññañca lahusaññañca okkamitvā upasampajja viharati. </span><br><p id=ne37:356.2><span class=root>Idaṁ sattādhiṭṭhānaṁ, idaṁ sattādhiṭṭhānañca dhammādhiṭṭhānañca. </span><br><p id=ne37:357.1><span class=root>Tattha katamaṁ ñāṇaṁ? </span><br><p id=ne37:358.1><span class=root>“Yaṁ taṁ lokuttaraṁ ñāṇaṁ, </span><br><p id=ne37:358.2><span class=root>sabbaññū yena vuccati; </span><br><p id=ne37:358.3><span class=root>Na tassa parihānatthi, </span><br><p id=ne37:358.4><span class=root>sabbakāle pavattatī”ti. </span><br><p id=ne37:359.1><span class=root>Idaṁ ñāṇaṁ. </span><br><p id=ne37:360.1><span class=root>“Paññā hi seṭṭhā lokasmiṁ, </span><br><p id=ne37:360.2><span class=root>yāyaṁ nibbānagāminī; </span><br><p id=ne37:360.3><span class=root>Yāya sammā pajānāti, </span><br><p id=ne37:360.4><span class=root>jātimaraṇasaṅkhayan”ti. </span><br><p id=ne37:361.1><span class=root>Idaṁ ñāṇaṁ. </span><br><p id=ne37:362.1><span class=root>Tattha katamaṁ ñeyyaṁ? </span><br><p id=ne37:363.1><span class=root>“Kittayissāmi te santiṁ, </span><br><p id=ne37:363.2><span class=root>(dhotakāti bhagavā) </span><br><p id=ne37:363.3><span class=root>Diṭṭhe dhamme anītihaṁ; </span><br><p id=ne37:363.4><span class=root>Yaṁ viditvā sato caraṁ, </span><br><p id=ne37:363.5><span class=root>Tare loke visattikaṁ. </span><br><p id=ne37:364.1><span class=root>Tañcāhaṁ abhinandāmi, </span><br><p id=ne37:364.2><span class=root>mahesi santimuttamaṁ; </span><br><p id=ne37:364.3><span class=root>Yaṁ viditvā sato caraṁ, </span><br><p id=ne37:364.4><span class=root>tare loke visattikaṁ. </span><br><p id=ne37:365.1><span class=root>Yaṁ kiñci sampajānāsi, </span><br><p id=ne37:365.2><span class=root>(dhotakāti bhagavā) </span><br><p id=ne37:365.3><span class=root>Uddhaṁ adho tiriyañcāpi majjhe; </span><br><p id=ne37:365.4><span class=root>Etaṁ viditvā saṅgoti loke, </span><br><p id=ne37:365.5><span class=root>Bhavābhavāya mākāsi taṇhan”ti. </span><br><p id=ne37:366.1><span class=root>Idaṁ ñeyyaṁ. </span><br><p id=ne37:367.1><span class=root>“Catunnaṁ, bhikkhave, ariyasaccānaṁ ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca …pe… </span><br><p id=ne37:367.2><span class=root>tayidaṁ, bhikkhave, dukkhaṁ ariyasaccaṁ anubuddhaṁ paṭividdhaṁ, dukkhasamudayaṁ ariyasaccaṁ anubuddhaṁ paṭividdhaṁ, dukkhanirodhaṁ ariyasaccaṁ anubuddhaṁ paṭividdhaṁ, dukkhanirodhagāminī paṭipadā ariyasaccaṁ anubuddhaṁ paṭividdhaṁ. </span><br><p id=ne37:367.3><span class=root>Ucchinnā bhavataṇhā, khīṇā bhavanetti, natthi dāni punabbhavo”ti. </span><br><p id=ne37:367.4><span class=root>Idamavoca bhagavā. </span><br><p id=ne37:367.5><span class=root>Idaṁ vatvāna sugato athāparaṁ etadavoca satthā—</span><br><p id=ne37:368.1><span class=root>“Catunnaṁ ariyasaccānaṁ, </span><br><p id=ne37:368.2><span class=root>Yathābhūtaṁ adassanā; </span><br><p id=ne37:368.3><span class=root>Saṁsitaṁ dīghamaddhānaṁ, </span><br><p id=ne37:368.4><span class=root>Tāsu tāsveva jātisu. </span><br><p id=ne37:369.1><span class=root>Tāni etāni diṭṭhāni, </span><br><p id=ne37:369.2><span class=root>bhavanetti samūhatā; </span><br><p id=ne37:369.3><span class=root>Ucchinnaṁ mūlaṁ dukkhassa, </span><br><p id=ne37:369.4><span class=root>natthi dāni punabbhavo”ti. </span><br><p id=ne37:370.1><span class=root>Idaṁ ñeyyaṁ. </span><br><p id=ne37:371.1><span class=root>Tattha katamaṁ ñāṇañca ñeyyañca? </span><br><p id=ne37:371.2><span class=root>Rūpaṁ aniccaṁ, vedanā aniccā, saññā aniccā, saṅkhārā aniccā, viññāṇaṁ aniccanti. </span><br><p id=ne37:371.3><span class=root>Idaṁ ñeyyaṁ. </span><br><p id=ne37:372.1><span class=root>Evaṁ jānaṁ evaṁ passaṁ ariyasāvako “rūpaṁ aniccan”ti passati, </span><br><p id=ne37:372.2><span class=root>“vedanā aniccā”ti passati, “saññaṁ … </span><br><p id=ne37:372.3><span class=root>saṅkhāre … </span><br><p id=ne37:372.4><span class=root>viññāṇaṁ aniccan”ti passatīti. </span><br><p id=ne37:372.5><span class=root>Idaṁ ñāṇaṁ. </span><br><p id=ne37:373.1><span class=root>So parimuccati rūpena, parimuccati vedanāya, parimuccati saññāya, parimuccati saṅkhārehi, parimuccati viññāṇamhā, parimuccati dukkhasmāti vadāmīti. </span><br><p id=ne37:373.2><span class=root>Idaṁ ñāṇañca ñeyyañca. </span><br><p id=ne37:374.1><span class=root>“Sabbe saṅkhārā aniccā”ti idaṁ ñeyyaṁ. </span><br><p id=ne37:374.2><span class=root>“Yadā paññāya passatī”ti idaṁ ñāṇaṁ. </span><br><p id=ne37:374.3><span class=root>“Atha nibbindati dukkhe esa maggo visuddhiyā”ti idaṁ ñāṇañca ñeyyañca. </span><br><p id=ne37:375.1><span class=root>“Sabbe saṅkhārā dukkhā”ti idaṁ ñeyyaṁ. </span><br><p id=ne37:375.2><span class=root>“Yadā paññāya passatī”ti idaṁ ñāṇaṁ. </span><br><p id=ne37:375.3><span class=root>“Atha nibbindati dukkhe esa maggo visuddhiyā”ti idaṁ ñāṇañca ñeyyañca. </span><br><p id=ne37:376.1><span class=root>“Sabbe dhammā anattā”ti idaṁ ñeyyaṁ. </span><br><p id=ne37:376.2><span class=root>“Yadā paññāya passatī”ti idaṁ ñāṇaṁ. </span><br><p id=ne37:376.3><span class=root>“Atha nibbindati dukkhe esa maggo visuddhiyā”ti idaṁ ñāṇañca ñeyyañca. </span><br><p id=ne37:377.1><span class=root>“Ye hi keci, soṇa, samaṇā vā brāhmaṇā vā aniccena rūpena dukkhena vipariṇāmadhammena ‘seyyohamasmī’ti vā samanupassanti, ‘sadisohamasmī’ti vā samanupassanti, ‘hīnohamasmī’ti vā samanupassanti. </span><br><p id=ne37:377.2><span class=root>Kimaññatra yathābhūtassa adassanā. </span><br><p id=ne37:377.3><span class=root>Aniccāya vedanāya …pe… </span><br><p id=ne37:377.4><span class=root>aniccāya saññāya … </span><br><p id=ne37:377.5><span class=root>aniccehi saṅkhārehi … </span><br><p id=ne37:377.6><span class=root>aniccena viññāṇena dukkhena vipariṇāmadhammena ‘seyyohamasmī’ti vā samanupassanti, ‘sadisohamasmī’ti vā samanupassanti, ‘hīnohamasmī’ti vā samanupassanti, kimaññatra yathābhūtassa adassanā”ti. </span><br><p id=ne37:377.7><span class=root>Idaṁ ñeyyaṁ. </span><br><p id=ne37:378.1><span class=root>“Ye ca kho keci, soṇa, samaṇā vā brāhmaṇā vā aniccena rūpena dukkhena vipariṇāmadhammena ‘seyyohamasmī’tipi na samanupassanti, ‘sadisohamasmī’tipi na samanupassanti, ‘hīnohamasmī’tipi na samanupassanti, kimaññatra yathābhūtassa dassanā. </span><br><p id=ne37:378.2><span class=root>Aniccāya vedanāya …pe… </span><br><p id=ne37:378.3><span class=root>aniccāya saññāya … </span><br><p id=ne37:378.4><span class=root>aniccehi saṅkhārehi … </span><br><p id=ne37:378.5><span class=root>aniccena viññāṇena dukkhena vipariṇāmadhammena ‘seyyohamasmī’tipi na samanupassanti, ‘sadisohamasmī’tipi na samanupassanti, ‘hīnohamasmī’tipi na samanupassanti, kimaññatra yathābhūtassa dassanā”ti. </span><br><p id=ne37:378.6><span class=root>Idaṁ ñāṇaṁ. </span><br><p id=ne37:379.1><span class=root>Idaṁ ñāṇañca ñeyyañca. </span><br><p id=ne37:380.1><span class=root>Tattha katamaṁ dassanaṁ? </span><br><p id=ne37:381.1><span class=root>“Ye ariyasaccāni vibhāvayanti, </span><br><p id=ne37:381.2><span class=root>Gambhīrapaññena sudesitāni; </span><br><p id=ne37:381.3><span class=root>Kiñcāpi te honti bhusaṁ pamattā, </span><br><p id=ne37:381.4><span class=root>Na te bhavaṁ aṭṭhamamādiyantī”ti. </span><br><p id=ne37:382.1><span class=root>Idaṁ dassanaṁ. </span><br><p id=ne37:383.1><span class=root>“Yathindakhīlo pathavissito siyā, </span><br><p id=ne37:383.2><span class=root>Catubbhi vātehi asampakampiyo; </span><br><p id=ne37:383.3><span class=root>Tathūpamaṁ sappurisaṁ vadāmi, </span><br><p id=ne37:383.4><span class=root>Yo ariyasaccāni avecca passatī”ti. </span><br><p id=ne37:384.1><span class=root>Idaṁ dassanaṁ. </span><br><p id=ne37:385.1><span class=root>“Catūhi, bhikkhave, sotāpattiyaṅgehi samannāgato ariyasāvako ākaṅkhamāno attanāva attānaṁ byākareyya ‘khīṇanirayomhi, khīṇatiracchānayoni, khīṇapettivisayo, khīṇāpāyaduggativinipāto, sotāpannohamasmi avinipātadhammo niyato sambodhiparāyaṇo, sattakkhattuparamaṁ deve ca manusse ca sandhāvitvā saṁsaritvā dukkhassantaṁ karissāmī’ti. </span><br><p id=ne37:385.2><span class=root>Katamehi catūhi? </span><br><p id=ne37:385.3><span class=root>Idha, bhikkhave, ariyasāvakassa tathāgate saddhā niviṭṭhā patiṭṭhitā virūḷhā mūlajātā asaṁhāriyā samaṇena vā brāhmaṇena vā devena vā mārena vā brahmunā vā kenaci vā lokasmiṁ saha dhammena, dhamme kho pana niṭṭhaṁ gato hoti, svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhi, yadidaṁ madanimmadano …pe… </span><br><p id=ne37:385.4><span class=root>nirodho nibbānaṁ, saha dhammiyā kho panassa honti iṭṭhā kantā piyā manāpā gihī ceva pabbajitā ca. </span><br><p id=ne37:385.5><span class=root>Ariyakantehi kho pana sīlehi samannāgato hoti akhaṇḍehi acchiddehi asabalehi akammāsehi bhujissehi viññuppasaṭṭhehi aparāmaṭṭhehi samādhisaṁvattanikehi. </span><br><p id=ne37:385.6><span class=root>Imehi kho, bhikkhave, catūhi sotāpattiyaṅgehi samannāgato ariyasāvako ākaṅkhamāno attanāva attānaṁ byākareyya ‘khīṇanirayomhi, khīṇatiracchānayoni, khīṇapettivisayo, khīṇāpāyaduggativinipāto, sotāpannohamasmi avinipātadhammo niyato sambodhiparāyaṇo, sattakkhattuparamaṁ deve ca manusse ca sandhāvitvā saṁsaritvā dukkhassantaṁ karissāmī’”ti. </span><br><p id=ne37:386.1><span class=root>Idaṁ dassanaṁ. </span><br><p id=ne37:387.1><span class=root>Tattha katamā bhāvanā? </span><br><p id=ne37:388.1><span class=root>“Yassindriyāni bhāvitāni, </span><br><p id=ne37:388.2><span class=root>Ajjhattaṁ bahiddhā ca sabbaloke; </span><br><p id=ne37:388.3><span class=root>Nibbijjha imaṁ parañca lokaṁ, </span><br><p id=ne37:388.4><span class=root>Kālaṁ kaṅkhati bhāvito sa danto”ti. </span><br><p id=ne37:389.1><span class=root>Ayaṁ bhāvanā. </span><br><p id=ne37:390.1><span class=root>“Cattārimāni, bhikkhave, dhammapadāni. </span><br><p id=ne37:390.2><span class=root>Katamāni cattāri? </span><br><p id=ne37:390.3><span class=root>Anabhijjhā dhammapadaṁ, abyāpādo dhammapadaṁ, sammāsati dhammapadaṁ, sammāsamādhi dhammapadaṁ, imāni kho, bhikkhave, cattāri dhammapadānī”ti. </span><br><p id=ne37:390.4><span class=root>Ayaṁ bhāvanā. </span><br><p id=ne37:391.1><span class=root>Tattha katamaṁ dassanañca bhāvanā ca? </span><br><p id=ne37:391.2><span class=root>“Pañca chinde pañca jahe”ti idaṁ dassanaṁ. </span><br><p id=ne37:391.3><span class=root>“Pañca cuttari bhāvaye. </span><br><p id=ne37:391.4><span class=root>Pañca saṅgātigo bhikkhu, oghatiṇṇoti vuccatī”ti ayaṁ bhāvanā. </span><br><p id=ne37:391.5><span class=root>Idaṁ dassanañca bhāvanā ca. </span><br><p id=ne37:392.1><span class=root>“Tīṇimāni, bhikkhave, indriyāni. </span><br><p id=ne37:392.2><span class=root>Katamāni tīṇi, anaññātaññassāmītindriyaṁ aññindriyaṁ aññātāvindriyaṁ. </span><br><p id=ne37:392.3><span class=root>Katamañca, bhikkhave, anaññātaññassāmītindriyaṁ? </span><br><p id=ne37:392.4><span class=root>Idha, bhikkhave, bhikkhu anabhisametassa dukkhassa ariyasaccassa abhisamayāya chandaṁ janeti vāyamati vīriyaṁ ārabhati cittaṁ paggaṇhāti padahati, </span><br><p id=ne37:392.5><span class=root>anabhisametassa dukkhasamudayassa ariyasaccassa …pe… </span><br><p id=ne37:392.6><span class=root>dukkhanirodhassa …pe… </span><br><p id=ne37:392.7><span class=root>dukkhanirodhagāminiyā paṭipadāya ariyasaccassa abhisamayāya chandaṁ janeti vāyamati vīriyaṁ ārabhati cittaṁ paggaṇhāti padahati. </span><br><p id=ne37:392.8><span class=root>Idaṁ, bhikkhave, anaññātaññassāmītindriyan”ti. </span><br><p id=ne37:392.9><span class=root>Idaṁ dassanaṁ. </span><br><p id=ne37:393.1><span class=root>“Katamañca, bhikkhave, aññindriyaṁ? </span><br><p id=ne37:393.2><span class=root>Idha, bhikkhave, bhikkhu ‘idaṁ dukkhan’ti yathābhūtaṁ pajānāti, ‘ayaṁ dukkhasamudayo’ti yathābhūtaṁ pajānāti, ‘ayaṁ dukkhanirodho’ti …pe… </span><br><p id=ne37:393.3><span class=root>‘ayaṁ dukkhanirodhagāminī paṭipadā’ti yathābhūtaṁ pajānāti. </span><br><p id=ne37:393.4><span class=root>Idaṁ, bhikkhave, aññindriyaṁ. </span><br><p id=ne37:394.1><span class=root>Katamañca, bhikkhave, aññātāvindriyaṁ? </span><br><p id=ne37:394.2><span class=root>Idha, bhikkhave, bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati, khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāti. </span><br><p id=ne37:394.3><span class=root>Idaṁ, bhikkhave, aññātāvindriyan”ti. </span><br><p id=ne37:394.4><span class=root>Ayaṁ bhāvanā. </span><br><p id=ne37:395.1><span class=root>Idaṁ dassanañca bhāvanā ca. </span><br><p id=ne37:396.1><span class=root>Tattha katamaṁ sakavacanaṁ? </span><br><p id=ne37:397.1><span class=root>“Sabbapāpassa akaraṇaṁ, </span><br><p id=ne37:397.2><span class=root>kusalassa upasampadā; </span><br><p id=ne37:397.3><span class=root>Sacittapariyodāpanaṁ, </span><br><p id=ne37:397.4><span class=root>etaṁ buddhāna sāsanan”ti. </span><br><p id=ne37:398.1><span class=root>Idaṁ sakavacanaṁ. </span><br><p id=ne37:399.1><span class=root>“Tīṇimāni, bhikkhave, bālassa bālalakkhaṇāni bālanimittāni bālāpadānāni, yehi bālaṁ bāloti pare sañjānanti. </span><br><p id=ne37:399.2><span class=root>Katamāni tīṇi? </span><br><p id=ne37:399.3><span class=root>Bālo, bhikkhave, duccintitacintī ca hoti, dubbhāsitabhāsī ca hoti, dukkaṭakammakārī ca hoti. </span><br><p id=ne37:399.4><span class=root>Imāni kho, bhikkhave, tīṇi bālassa bālalakkhaṇāni bālanimittāni bālāpadānāni. </span><br><p id=ne37:400.1><span class=root>Tīṇimāni, bhikkhave, paṇḍitassa paṇḍitalakkhaṇāni paṇḍitanimittāni paṇḍitāpadānāni, yehi paṇḍitaṁ paṇḍitoti pare sañjānanti. </span><br><p id=ne37:400.2><span class=root>Katamāni tīṇi? </span><br><p id=ne37:400.3><span class=root>Paṇḍito, bhikkhave, sucintitacintī ca hoti, subhāsitabhāsī ca hoti, sukatakammakārī ca hoti. </span><br><p id=ne37:400.4><span class=root>Imāni kho, bhikkhave, tīṇi paṇḍitassa paṇḍitalakkhaṇāni paṇḍitanimittāni paṇḍitāpadānānī”ti. </span><br><p id=ne37:401.1><span class=root>Idaṁ sakavacanaṁ. </span><br><p id=ne37:402.1><span class=root>Tattha katamaṁ paravacanaṁ? </span><br><p id=ne37:403.1><span class=root>“Pathavīsamo natthi vitthato, </span><br><p id=ne37:403.2><span class=root>Ninno pātālasamo na vijjati; </span><br><p id=ne37:403.3><span class=root>Merusamo natthi unnato, </span><br><p id=ne37:403.4><span class=root>Cakkavattisadiso natthi poriso”ti. </span><br><p id=ne37:404.1><span class=root>Idaṁ paravacanaṁ. </span><br><p id=ne37:405.1><span class=root>“‘Hotu, devānaminda, subhāsitena jayoti. </span><br><p id=ne37:405.2><span class=root>Hotu, vepacitti, subhāsitena jayoti. </span><br><p id=ne37:405.3><span class=root>Bhaṇa, vepacitti, gāthan’ti. </span><br><p id=ne37:405.4><span class=root>Atha kho, bhikkhave, vepacitti asurindo imaṁ gāthaṁ abhāsi—</span><br><p id=ne37:406.1><span class=root>‘Bhiyyo bālā pakujjheyyuṁ, </span><br><p id=ne37:406.2><span class=root>no cassa paṭisedhako; </span><br><p id=ne37:406.3><span class=root>Tasmā bhusena daṇḍena, </span><br><p id=ne37:406.4><span class=root>dhīro bālaṁ nisedhaye’ti. </span><br><p id=ne37:407.1><span class=root>Bhāsitāya kho pana, bhikkhave, vepacittinā asurindena gāthāya asurā anumodiṁsu, devā tuṇhī ahesuṁ. </span><br><p id=ne37:407.2><span class=root>Atha kho, bhikkhave, vepacitti asurindo sakkaṁ devānamindaṁ etadavoca—</span><br><p id=ne37:407.3><span class=root>‘bhaṇa, devānaminda, gāthan’ti. </span><br><p id=ne37:407.4><span class=root>Evaṁ vutte, bhikkhave, sakko devānamindo imaṁ gāthaṁ abhāsi—</span><br><p id=ne37:408.1><span class=root>‘Etadeva ahaṁ maññe, </span><br><p id=ne37:408.2><span class=root>bālassa paṭisedhanaṁ; </span><br><p id=ne37:408.3><span class=root>Paraṁ saṅkupitaṁ ñatvā, </span><br><p id=ne37:408.4><span class=root>yo sato upasammatī’ti. </span><br><p id=ne37:409.1><span class=root>Bhāsitāya kho pana, bhikkhave, sakkena devānamindena gāthāya devā anumodiṁsu, asurā tuṇhī ahesuṁ. </span><br><p id=ne37:409.2><span class=root>Atha kho, bhikkhave, sakko devānamindo vepacittiṁ asurindaṁ etadavoca—</span><br><p id=ne37:409.3><span class=root>‘bhaṇa, vepacitti, gāthan’ti. </span><br><p id=ne37:409.4><span class=root>Evaṁ vutte, bhikkhave, vepacitti asurindo imaṁ gāthaṁ abhāsi—</span><br><p id=ne37:410.1><span class=root>‘Etadeva titikkhāya, </span><br><p id=ne37:410.2><span class=root>vajjaṁ passāmi vāsava; </span><br><p id=ne37:410.3><span class=root>Yadā naṁ maññati bālo, </span><br><p id=ne37:410.4><span class=root>bhayā myāyaṁ titikkhati; </span><br><p id=ne37:410.5><span class=root>Ajjhāruhati dummedho, </span><br><p id=ne37:410.6><span class=root>gova bhiyyo palāyinan’ti. </span><br><p id=ne37:411.1><span class=root>Bhāsitāya kho pana, bhikkhave, vepacittinā asurindena gāthāya asurā anumodiṁsu, devā tuṇhī ahesuṁ. </span><br><p id=ne37:411.2><span class=root>Atha kho vepacitti asurindo sakkaṁ devānamindaṁ etadavoca—</span><br><p id=ne37:411.3><span class=root>‘bhaṇa, devānaminda, gāthan’ti. </span><br><p id=ne37:411.4><span class=root>Evaṁ vutte, bhikkhave, sakko devānamindo imā gāthāyo abhāsi—</span><br><p id=ne37:412.1><span class=root>‘Kāmaṁ maññatu vā mā vā, </span><br><p id=ne37:412.2><span class=root>bhayā myāyaṁ titikkhati; </span><br><p id=ne37:412.3><span class=root>Sadatthaparamā atthā, </span><br><p id=ne37:412.4><span class=root>khantyā bhiyyo na vijjati. </span><br><p id=ne37:413.1><span class=root>Yo have balavā santo, </span><br><p id=ne37:413.2><span class=root>dubbalassa titikkhati; </span><br><p id=ne37:413.3><span class=root>Tamāhu paramaṁ khantiṁ, </span><br><p id=ne37:413.4><span class=root>niccaṁ khamati dubbalo. </span><br><p id=ne37:414.1><span class=root>Abalaṁ taṁ balaṁ āhu, </span><br><p id=ne37:414.2><span class=root>yassa bālabalaṁ balaṁ; </span><br><p id=ne37:414.3><span class=root>Balassa dhammaguttassa, </span><br><p id=ne37:414.4><span class=root>paṭivattā na vijjati. </span><br><p id=ne37:415.1><span class=root>Tasseva tena pāpiyo, </span><br><p id=ne37:415.2><span class=root>yo kuddhaṁ paṭikujjhati; </span><br><p id=ne37:415.3><span class=root>Kuddhaṁ appaṭikujjhanto, </span><br><p id=ne37:415.4><span class=root>saṅgāmaṁ jeti dujjayaṁ. </span><br><p id=ne37:416.1><span class=root>Ubhinnamatthaṁ carati, </span><br><p id=ne37:416.2><span class=root>attano ca parassa ca; </span><br><p id=ne37:416.3><span class=root>Paraṁ saṅkupitaṁ ñatvā, </span><br><p id=ne37:416.4><span class=root>yo sato upasammati. </span><br><p id=ne37:417.1><span class=root>Ubhinnaṁ tikicchantānaṁ, </span><br><p id=ne37:417.2><span class=root>attano ca parassa ca; </span><br><p id=ne37:417.3><span class=root>Janā maññanti bāloti, </span><br><p id=ne37:417.4><span class=root>ye dhammassa akovidā’ti. </span><br><p id=ne37:418.1><span class=root>Bhāsitāsu kho pana, bhikkhave, sakkena devānamindena gāthāsu devā anumodiṁsu, asurā tuṇhī ahesun”ti. </span><br><p id=ne37:418.2><span class=root>Idaṁ paravacanaṁ. </span><br><p id=ne37:419.1><span class=root>Tattha katamaṁ sakavacanañca paravacanañca? </span><br><p id=ne37:420.1><span class=root>Yañca pattaṁ yañca pattabbaṁ ubhayametaṁ rajānukiṇṇaṁ āturassānusikkhato. </span><br><p id=ne37:420.2><span class=root>Ye ca sikkhāsārā sīlaṁ vataṁ jīvitaṁ brahmacariyaṁ upaṭṭhānasārā, ayameko anto. </span><br><p id=ne37:420.3><span class=root>Ye ca evaṁvādino evaṁdiṭṭhino “natthi kāmesu doso”ti, ayaṁ dutiyo anto. </span><br><p id=ne37:420.4><span class=root>Iccete ubho antā kaṭasivaḍḍhanā kaṭasiyo diṭṭhiṁ vaḍḍhenti. </span><br><p id=ne37:420.5><span class=root>Ete ubho ante anabhiññāya olīyanti eke atidhāvanti eketi. </span><br><p id=ne37:420.6><span class=root>Idaṁ paravacanaṁ. </span><br><p id=ne37:421.1><span class=root>Ye ca kho te ubho ante abhiññāya tatra ca na ahesuṁ, tena ca amaññiṁsu, vaṭṭaṁ tesaṁ natthi paññāpanāyāti. </span><br><p id=ne37:421.2><span class=root>Idaṁ sakavacanaṁ. </span><br><p id=ne37:421.3><span class=root>Ayaṁ udāno sakavacanañca paravacanañca. </span><br><p id=ne37:422.1><span class=root>Rājā pasenadi kosalo bhagavantaṁ etadavoca—</span><br><p id=ne37:422.2><span class=root>idha mayhaṁ, bhante, rahogatassa paṭisallīnassa evaṁ cetaso parivitakko udapādi “kesaṁ nu kho piyo attā, kesaṁ appiyo attā”ti. </span><br><p id=ne37:422.3><span class=root>Tassa mayhaṁ, bhante, etadahosi—</span><br><p id=ne37:422.4><span class=root>“ye ca kho keci kāyena duccaritaṁ caranti, vācāya duccaritaṁ caranti, manasā duccaritaṁ caranti, tesaṁ appiyo attā. </span><br><p id=ne37:422.5><span class=root>Kiñcāpi te evaṁ vadeyyuṁ ‘piyo no attā’ti, atha kho tesaṁ appiyo attā. </span><br><p id=ne37:422.6><span class=root>Taṁ kissa hetu? </span><br><p id=ne37:422.7><span class=root>Yaṁ hi appiyo appiyassa kareyya, taṁ te attanāva attano karonti, tasmā tesaṁ appiyo attā. </span><br><p id=ne37:422.8><span class=root>Ye ca kho keci kāyena sucaritaṁ caranti, vācāya sucaritaṁ caranti, manasā sucaritaṁ caranti, tesaṁ piyo attā. </span><br><p id=ne37:422.9><span class=root>Kiñcāpi te evaṁ vadeyyuṁ ‘appiyo no attā’ti, atha kho tesaṁ piyo attā. </span><br><p id=ne37:422.10><span class=root>Taṁ kissa hetu? </span><br><p id=ne37:422.11><span class=root>Yaṁ hi piyo piyassa kareyya. </span><br><p id=ne37:422.12><span class=root>Taṁ te attanāva attano karonti. </span><br><p id=ne37:422.13><span class=root>Tasmā tesaṁ piyo attā”ti. </span><br><p id=ne37:423.1><span class=root>“Evametaṁ, mahārāja, evametaṁ, mahārāja, ye hi keci, mahārāja, kāyena duccaritaṁ caranti, vācāya duccaritaṁ caranti, manasā duccaritaṁ caranti tasmā tesaṁ appiyo attā. </span><br><p id=ne37:423.2><span class=root>Kiñcāpi te evaṁ vadeyyuṁ ‘piyo no attā’ti, atha kho tesaṁ appiyo attā. </span><br><p id=ne37:423.3><span class=root>Taṁ kissa hetu? </span><br><p id=ne37:423.4><span class=root>Yaṁ hi, mahārāja, appiyo appiyassa kareyya, taṁ te attanāva attano karonti, tasmā tesaṁ appiyo attā. </span><br><p id=ne37:423.5><span class=root>Ye ca kho keci mahārāja kāyena sucaritaṁ caranti, vācāya sucaritaṁ caranti, manasā sucaritaṁ caranti, tesaṁ piyo attā. </span><br><p id=ne37:423.6><span class=root>Kiñcāpi te evaṁ vadeyyuṁ ‘appiyo no attā’ti, atha kho tesaṁ piyo attā. </span><br><p id=ne37:423.7><span class=root>Taṁ kissa hetu? </span><br><p id=ne37:423.8><span class=root>Yaṁ hi, mahārāja, piyo piyassa kareyya, taṁ te attanāva attano karonti, tasmā tesaṁ piyo attāti. </span><br><p id=ne37:423.9><span class=root>Idamavoca bhagavā …pe… </span><br><p id=ne37:423.10><span class=root>satthā—</span><br><p id=ne37:424.1><span class=root>“Attānañce piyaṁ jaññā, </span><br><p id=ne37:424.2><span class=root>na naṁ pāpena saṁyuje; </span><br><p id=ne37:424.3><span class=root>Na hi taṁ sulabhaṁ hoti, </span><br><p id=ne37:424.4><span class=root>sukhaṁ dukkaṭakārinā. </span><br><p id=ne37:425.1><span class=root>Antakenādhipannassa, </span><br><p id=ne37:425.2><span class=root>jahato mānusaṁ bhavaṁ; </span><br><p id=ne37:425.3><span class=root>Kiṁ hi tassa sakaṁ hoti, </span><br><p id=ne37:425.4><span class=root>kiñca ādāya gacchati; </span><br><p id=ne37:425.5><span class=root>Kiñcassa anugaṁ hoti, </span><br><p id=ne37:425.6><span class=root>chāyāva anapāyinī. </span><br><p id=ne37:426.1><span class=root>Ubho puññañca pāpañca, </span><br><p id=ne37:426.2><span class=root>yaṁ macco kurute idha; </span><br><p id=ne37:426.3><span class=root>Tañhi tassa sakaṁ hoti, </span><br><p id=ne37:426.4><span class=root>taṁva ādāya gacchati; </span><br><p id=ne37:426.5><span class=root>Taṁvassa anugaṁ hoti, </span><br><p id=ne37:426.6><span class=root>chāyāva anapāyinī. </span><br><p id=ne37:427.1><span class=root>Tasmā kareyya kalyāṇaṁ, </span><br><p id=ne37:427.2><span class=root>nicayaṁ samparāyikaṁ; </span><br><p id=ne37:427.3><span class=root>Puññāni paralokasmiṁ, </span><br><p id=ne37:427.4><span class=root>patiṭṭhā honti pāṇinan”ti. </span><br><p id=ne37:428.1><span class=root>Idaṁ suttaṁ paravacanaṁ. </span><br><p id=ne37:428.2><span class=root>Anugīti sakavacanaṁ. </span><br><p id=ne37:428.3><span class=root>Idaṁ sakavacanañca paravacanañca. </span><br><p id=ne37:429.1><span class=root>Tattha katamaṁ visajjanīyaṁ? </span><br><p id=ne37:430.1><span class=root>Pañhe pucchite idaṁ abhiññeyyaṁ, idaṁ pariññeyyaṁ, idaṁ pahātabbaṁ, idaṁ bhāvetabbaṁ, idaṁ sacchikātabbaṁ, ime dhammā evaṅgahitā idaṁ phalaṁ nibbattayanti. </span><br><p id=ne37:430.2><span class=root>Tesaṁ evaṅgahitānaṁ ayamattho iti idaṁ visajjanīyaṁ. </span><br><p id=ne37:430.3><span class=root>“Uḷāro buddho bhagavā”ti buddhauḷārataṁ dhammasvākkhātataṁ saṅghasuppaṭipattiñca ekaṁseneva niddise. </span><br><p id=ne37:430.4><span class=root>“Sabbe saṅkhārā aniccā”ti “sabbe saṅkhārā dukkhā”ti “sabbe dhammā anattā”ti ekaṁseneva niddise. </span><br><p id=ne37:430.5><span class=root>Yaṁ vā panaññampi evaṁ jātiyaṁ. </span><br><p id=ne37:430.6><span class=root>Idaṁ visajjanīyaṁ. </span><br><p id=ne37:431.1><span class=root>Tattha katamaṁ avisajjanīyaṁ? </span><br><p id=ne37:432.1><span class=root>“Ākaṅkhato te naradammasārathi, </span><br><p id=ne37:432.2><span class=root>Devā manussā manasā vicintitaṁ; </span><br><p id=ne37:432.3><span class=root>Sabbe na jaññā kasiṇāpi pāṇino, </span><br><p id=ne37:432.4><span class=root>Santaṁ samādhiṁ araṇaṁ nisevato; </span><br><p id=ne37:432.5><span class=root>Kintaṁ bhagavā ākaṅkhatī”ti. </span><br><p id=ne37:433.1><span class=root>Idaṁ avisajjanīyaṁ. </span><br><p id=ne37:434.1><span class=root>Ettako bhagavā sīlakkhandhe samādhikkhandhe paññākkhandhe vimuttikkhandhe vimuttiñāṇadassanakkhandhe iriyāyaṁ pabhāve hitesitāyaṁ karuṇāyaṁ iddhiyanti. </span><br><p id=ne37:434.2><span class=root>Idaṁ avisajjanīyaṁ. </span><br><p id=ne37:435.1><span class=root>“Tathāgatassa, bhikkhave, arahato sammāsambuddhassa loke uppādā tiṇṇaṁ ratanānaṁ uppādo buddharatanassa dhammaratanassa saṅgharatanassa”. </span><br><p id=ne37:435.2><span class=root>Kiṁpamāṇāni tīṇi ratanānīti? </span><br><p id=ne37:435.3><span class=root>Idaṁ avisajjanīyaṁ. </span><br><p id=ne37:436.1><span class=root>Buddhavisayo avisajjanīyo. </span><br><p id=ne37:436.2><span class=root>Puggalaparoparaññutā avisajjanīyā. </span><br><p id=ne37:436.3><span class=root>“Pubbā, bhikkhave, koṭi na paññāyati avijjānīvaraṇānaṁ sattānaṁ taṇhāsaṁyojanānaṁ sakiṁ nirayaṁ sakiṁ tiracchānayoniṁ sakiṁ pettivisayaṁ sakiṁ asurayoniṁ sakiṁ deve sakiṁ manusse sandhāvitaṁ saṁsaritaṁ”. </span><br><p id=ne37:436.4><span class=root>Katamā pubbā koṭīti avisajjanīyaṁ. </span><br><p id=ne37:436.5><span class=root>Na paññāyatīti sāvakānaṁ ñāṇavekallena. </span><br><p id=ne37:436.6><span class=root>Duvidhā buddhānaṁ bhagavantānaṁ desanā attūpanāyikā ca parūpanāyikā ca. </span><br><p id=ne37:436.7><span class=root>Na paññāyatīti parūpanāyikā. </span><br><p id=ne37:436.8><span class=root>Natthi buddhānaṁ bhagavantānaṁ avijānanāti attūpanāyikā. </span><br><p id=ne37:436.9><span class=root>Yathā bhagavā kokālikaṁ bhikkhuṁ ārabbha aññataraṁ bhikkhuṁ evamāha—</span><br><p id=ne37:437.1><span class=root>“Seyyathāpi, bhikkhu, vīsatikhāriko kosalako tilavāho …pe… </span><br><p id=ne37:437.2><span class=root>na tveva eko abbudo nirayo. </span><br><p id=ne37:437.3><span class=root>Seyyathāpi, bhikkhu, vīsati abbudā nirayā, evameko nirabbudo nirayo. </span><br><p id=ne37:437.4><span class=root>Seyyathāpi, bhikkhu, vīsati nirabbudā nirayā, evameko ababo nirayo. </span><br><p id=ne37:437.5><span class=root>Seyyathāpi, bhikkhu, vīsati ababā nirayā, evameko aṭaṭo nirayo. </span><br><p id=ne37:437.6><span class=root>Seyyathāpi, bhikkhu, vīsati aṭaṭā nirayā, evameko ahaho nirayo. </span><br><p id=ne37:437.7><span class=root>Seyyathāpi, bhikkhu, vīsati ahahā nirayā, evameko kumudo nirayo. </span><br><p id=ne37:437.8><span class=root>Seyyathāpi, bhikkhu, vīsati kumudā nirayā, evameko sogandhiko nirayo. </span><br><p id=ne37:437.9><span class=root>Seyyathāpi, bhikkhu, vīsati sogandhikā nirayā, evameko uppalako nirayo. </span><br><p id=ne37:437.10><span class=root>Seyyathāpi, bhikkhu, vīsati uppalakā nirayā, evameko puṇḍarīko nirayo. </span><br><p id=ne37:437.11><span class=root>Seyyathāpi, bhikkhu, vīsati puṇḍarīkā nirayā, evameko padumo nirayo. </span><br><p id=ne37:437.12><span class=root>Padume pana, bhikkhu, niraye kokāliko bhikkhu upapanno sāriputtamoggallānesu cittaṁ āghātetvā”ti. </span><br><p id=ne37:437.13><span class=root>Yaṁ vā pana kiñci bhagavā āha—</span><br><p id=ne37:437.14><span class=root>“ayaṁ appameyyo asaṅkheyyo”ti. </span><br><p id=ne37:437.15><span class=root>Sabbaṁ taṁ avisajjanīyaṁ. </span><br><p id=ne37:437.16><span class=root>Idaṁ avisajjanīyaṁ. </span><br><p id=ne37:438.1><span class=root>Tattha katamaṁ visajjanīyañca avisajjanīyañca, yadā so upako ājīvako bhagavantaṁ āha—</span><br><p id=ne37:438.2><span class=root>“kuhiṁ, āvuso gotama, gamissasī”ti. </span><br><p id=ne37:438.3><span class=root>Bhagavā āha—</span><br><p id=ne37:439.1><span class=root>“Bārāṇasiṁ gamissāmi, </span><br><p id=ne37:439.2><span class=root>ahaṁ taṁ amatadundubhiṁ; </span><br><p id=ne37:439.3><span class=root>Dhammacakkaṁ pavattetuṁ, </span><br><p id=ne37:439.4><span class=root>loke appaṭivattiyan”ti. </span><br><p id=ne37:440.1><span class=root>Upako ājīvako āha—</span><br><p id=ne37:440.2><span class=root>“‘jino’ti kho āvuso, bho gotama, paṭijānāsī”ti. </span><br><p id=ne37:440.3><span class=root>Bhagavā āha—</span><br><p id=ne37:441.1><span class=root>“Mādisā ve jinā honti, </span><br><p id=ne37:441.2><span class=root>ye pattā āsavakkhayaṁ; </span><br><p id=ne37:441.3><span class=root>Jitā me pāpakā dhammā, </span><br><p id=ne37:441.4><span class=root>tasmāhaṁ upakā jino”ti. </span><br><p id=ne37:442.1><span class=root>Kathaṁ jino kena jinoti visajjanīyaṁ. </span><br><p id=ne37:442.2><span class=root>Katamo jinoti avisajjanīyaṁ. </span><br><p id=ne37:442.3><span class=root>Katamo āsavakkhayo, rāgakkhayo dosakkhayo mohakkhayoti visajjanīyaṁ. </span><br><p id=ne37:442.4><span class=root>Kittako āsavakkhayoti avisajjanīyaṁ. </span><br><p id=ne37:442.5><span class=root>Idaṁ visajjanīyañca avisajjanīyañca. </span><br><p id=ne37:443.1><span class=root>Atthi tathāgatoti visajjanīyaṁ. </span><br><p id=ne37:443.2><span class=root>Atthi rūpanti visajjanīyaṁ. </span><br><p id=ne37:443.3><span class=root>Rūpaṁ tathāgatoti avisajjanīyaṁ. </span><br><p id=ne37:443.4><span class=root>Rūpavā tathāgatoti avisajjanīyaṁ. </span><br><p id=ne37:443.5><span class=root>Rūpe tathāgatoti avisajjanīyaṁ. </span><br><p id=ne37:443.6><span class=root>Tathāgate rūpanti avisajjanīyaṁ. </span><br><p id=ne37:443.7><span class=root>Evaṁ atthi vedanā …pe… </span><br><p id=ne37:443.8><span class=root>saññā … </span><br><p id=ne37:443.9><span class=root>saṅkhārā … </span><br><p id=ne37:443.10><span class=root>atthi viññāṇanti visajjanīyaṁ. </span><br><p id=ne37:443.11><span class=root>Viññāṇaṁ tathāgatoti avisajjanīyaṁ. </span><br><p id=ne37:443.12><span class=root>Viññāṇavā tathāgatoti avisajjanīyaṁ. </span><br><p id=ne37:443.13><span class=root>Viññāṇe tathāgatoti avisajjanīyaṁ. </span><br><p id=ne37:443.14><span class=root>Tathāgate viññāṇanti avisajjanīyaṁ. </span><br><p id=ne37:443.15><span class=root>Aññatra rūpena tathāgatoti avisajjanīyaṁ. </span><br><p id=ne37:443.16><span class=root>Aññatra vedanāya …pe… </span><br><p id=ne37:443.17><span class=root>saññāya … </span><br><p id=ne37:443.18><span class=root>saṅkhārehi … </span><br><p id=ne37:443.19><span class=root>viññāṇena tathāgatoti avisajjanīyaṁ. </span><br><p id=ne37:443.20><span class=root>Ayaṁ so tathāgato arūpako … </span><br><p id=ne37:443.21><span class=root>avedanako … </span><br><p id=ne37:443.22><span class=root>asaññako … </span><br><p id=ne37:443.23><span class=root>asaṅkhārako … </span><br><p id=ne37:443.24><span class=root>aviññāṇakoti avisajjanīyaṁ. </span><br><p id=ne37:443.25><span class=root>Idaṁ visajjanīyañca avisajjanīyañca. </span><br><p id=ne37:444.1><span class=root>Passati bhagavā dibbena cakkhunā visuddhena atikkantamānusakena satte cavamāne upapajjamāne evaṁ sabbaṁ …pe… </span><br><p id=ne37:444.2><span class=root>yathākammūpage satte pajānātīti visajjanīyaṁ. </span><br><p id=ne37:444.3><span class=root>Katame sattā, katamo tathāgatoti avisajjanīyaṁ. </span><br><p id=ne37:444.4><span class=root>Idaṁ visajjanīyañca avisajjanīyañca. </span><br><p id=ne37:445.1><span class=root>Atthi tathāgatoti visajjanīyaṁ. </span><br><p id=ne37:445.2><span class=root>Atthi tathāgato paraṁ maraṇāti avisajjanīyaṁ. </span><br><p id=ne37:445.3><span class=root>Idaṁ visajjanīyañca avisajjanīyañca. </span><br><p id=ne37:446.1><span class=root>Tattha katamaṁ kammaṁ? </span><br><p id=ne37:447.1><span class=root>“Antakenādhipannassa, </span><br><p id=ne37:447.2><span class=root>jahato mānusaṁ bhavaṁ; </span><br><p id=ne37:447.3><span class=root>Kiṁ hi tassa sakaṁ hoti, </span><br><p id=ne37:447.4><span class=root>kiñca ādāya gacchati; </span><br><p id=ne37:447.5><span class=root>Kiñcassa anugaṁ hoti, </span><br><p id=ne37:447.6><span class=root>chāyāva anapāyinī. </span><br><p id=ne37:448.1><span class=root>Ubho puññañca pāpañca, </span><br><p id=ne37:448.2><span class=root>yaṁ macco kurute idha; </span><br><p id=ne37:448.3><span class=root>Tañhi tassa sakaṁ hoti, </span><br><p id=ne37:448.4><span class=root>taṁva ādāya gacchati; </span><br><p id=ne37:448.5><span class=root>Taṁvassa anugaṁ hoti, </span><br><p id=ne37:448.6><span class=root>chāyāva anapāyinī”ti. </span><br><p id=ne37:449.1><span class=root>Idaṁ kammaṁ. </span><br><p id=ne37:450.1><span class=root>“Puna caparaṁ, bhikkhave, bālaṁ pīṭhasamārūḷhaṁ vā mañcasamārūḷhaṁ vā chamāyaṁ vā semānaṁ yānissa pubbe pāpakāni kammāni katāni kāyena duccaritāni vācāya duccaritāni manasā duccaritāni, tānissa tamhi samaye olambanti ajjholambanti abhippalambanti. </span><br><p id=ne37:450.2><span class=root>Seyyathāpi, bhikkhave, mahataṁ pabbatakūṭānaṁ chāyā sāyanhasamayaṁ pathaviyaṁ olambanti ajjholambanti abhippalambanti. </span><br><p id=ne37:450.3><span class=root>Evameva kho, bhikkhave, bālaṁ pīṭhasamārūḷhaṁ vā mañcasamārūḷhaṁ vā chamāyaṁ vā semānaṁ yānissa pubbe pāpakāni kammāni katāni kāyena duccaritāni vācāya duccaritāni manasā duccaritāni, tānissa tamhi samaye olambanti ajjholambanti abhippalambanti. </span><br><p id=ne37:450.4><span class=root>Tatra, bhikkhave, bālassa evaṁ hoti ‘akataṁ vata me kalyāṇaṁ, akataṁ kusalaṁ, akataṁ bhīruttāṇaṁ. </span><br><p id=ne37:450.5><span class=root>Kataṁ pāpaṁ, kataṁ luddaṁ, kataṁ kibbisaṁ, yāvatā bho akatakalyāṇānaṁ akatakusalānaṁ akatabhīruttāṇānaṁ katapāpānaṁ kataluddānaṁ katakibbisānaṁ gati, taṁ gatiṁ pecca gacchāmī’ti, so socati kilamati paridevati urattāḷiṁ kandati sammohaṁ āpajjatīti. </span><br><p id=ne37:451.1><span class=root>Puna caparaṁ, bhikkhave, paṇḍitaṁ pīṭhasamārūḷhaṁ vā mañcasamārūḷhaṁ vā chamāyaṁ vā semānaṁ yānissa pubbe kalyāṇāni kammāni katāni kāyena sucaritāni vācāya sucaritāni manasā sucaritāni, tānissa tamhi samaye olambanti ajjholambanti abhippalambanti. </span><br><p id=ne37:451.2><span class=root>Seyyathāpi, bhikkhave, mahataṁ pabbatakūṭānaṁ chāyā sāyanhasamayaṁ pathaviyaṁ olambanti ajjholambanti abhippalambanti. </span><br><p id=ne37:451.3><span class=root>Evameva kho, bhikkhave, paṇḍitaṁ pīṭhasamārūḷhaṁ vā mañcasamārūḷhaṁ vā chamāyaṁ vā semānaṁ yānissa pubbe kalyāṇāni kammāni katāni kāyena sucaritāni vācāya sucaritāni manasā sucaritāni, tānissa tamhi samaye olambanti ajjholambanti abhippalambanti. </span><br><p id=ne37:451.4><span class=root>Tatra, bhikkhave, paṇḍitassa ‘evaṁ hoti akataṁ vata me pāpaṁ, akataṁ luddaṁ, akataṁ kibbisaṁ. </span><br><p id=ne37:451.5><span class=root>Kataṁ kalyāṇaṁ, kataṁ kusalaṁ, kataṁ bhīruttāṇaṁ, yāvatā bho akatapāpānaṁ akataluddānaṁ akatakibbisānaṁ katakalyāṇānaṁ katakusalānaṁ katabhīruttāṇānaṁ gati, taṁ gatiṁ pecca gacchāmī’ti, so na socati na kilamati na paridevati na urattāḷiṁ kandati na sammohaṁ āpajjati, ‘kataṁ me puññaṁ, akataṁ pāpaṁ, yā bhavissati gati akatapāpassa akataluddassa akatakibbisassa katapuññassa katakusalassa katabhīruttāṇassa, taṁ pecca bhave gatiṁ paccanubhavissāmī’ti vippaṭisāro na jāyati. </span><br><p id=ne37:451.6><span class=root>Avippaṭisārino kho, bhikkhave, itthiyā vā purisassa vā gihino vā pabbajitassa vā bhaddakaṁ maraṇaṁ bhaddikā kālaṅkiriyāti vadāmī”ti. </span><br><p id=ne37:451.7><span class=root>Idaṁ kammaṁ. </span><br><p id=ne37:452.1><span class=root>“Tīṇimāni, bhikkhave, duccaritāni. </span><br><p id=ne37:452.2><span class=root>Katamāni tīṇi, kāyaduccaritaṁ vacīduccaritaṁ manoduccaritaṁ. </span><br><p id=ne37:452.3><span class=root>Imāni kho, bhikkhave, tīṇi duccaritāni. </span><br><p id=ne37:452.4><span class=root>Tīṇimāni, bhikkhave, sucaritāni. </span><br><p id=ne37:452.5><span class=root>Katamāni tīṇi? </span><br><p id=ne37:452.6><span class=root>Kāyasucaritaṁ vacīsucaritaṁ manosucaritaṁ. </span><br><p id=ne37:452.7><span class=root>Imāni kho, bhikkhave, tīṇi sucaritāni”. </span><br><p id=ne37:452.8><span class=root>Idaṁ kammaṁ. </span><br><p id=ne37:453.1><span class=root>Tattha katamo vipāko? </span><br><p id=ne37:454.1><span class=root>“Lābhā vo, bhikkhave, suladdhaṁ vo, bhikkhave, khaṇo vo, bhikkhave, paṭiladdho brahmacariyavāsāya. </span><br><p id=ne37:454.2><span class=root>Diṭṭhā mayā, bhikkhave, chaphassāyatanikā nāma nirayā. </span><br><p id=ne37:454.3><span class=root>Tattha yaṁ kiñci cakkhunā rūpaṁ passati aniṭṭharūpaṁyeva passati, no iṭṭharūpaṁ. </span><br><p id=ne37:454.4><span class=root>Akantarūpaṁyeva passati, no kantarūpaṁ. </span><br><p id=ne37:454.5><span class=root>Amanāparūpaṁyeva passati, no manāparūpaṁ. </span><br><p id=ne37:455.1><span class=root>Yaṁ kiñci sotena saddaṁ suṇāti …pe… </span><br><p id=ne37:455.2><span class=root>ghānena … </span><br><p id=ne37:455.3><span class=root>jivhāya … </span><br><p id=ne37:455.4><span class=root>kāyena … </span><br><p id=ne37:455.5><span class=root>yaṁ kiñci manasā dhammaṁ vijānāti aniṭṭhadhammaṁyeva vijānāti, no iṭṭhadhammaṁ. </span><br><p id=ne37:455.6><span class=root>Akantadhammaṁyeva vijānāti, no kantadhammaṁ. </span><br><p id=ne37:455.7><span class=root>Amanāpadhammaṁyeva vijānāti, no manāpadhammaṁ. </span><br><p id=ne37:455.8><span class=root>Lābhā vo, bhikkhave, suladdhaṁ vo, bhikkhave, khaṇo vo, bhikkhave, paṭiladdho brahmacariyavāsāya. </span><br><p id=ne37:456.1><span class=root>Diṭṭhā mayā, bhikkhave, chaphassāyatanikā nāma saggā. </span><br><p id=ne37:456.2><span class=root>Tattha yaṁ kiñci cakkhunā rūpaṁ passati iṭṭharūpaṁyeva passati, no aniṭṭharūpaṁ. </span><br><p id=ne37:456.3><span class=root>Kantarūpaṁyeva passati, no akantarūpaṁ. </span><br><p id=ne37:456.4><span class=root>Manāparūpaṁyeva passati, no amanāparūpaṁ. </span><br><p id=ne37:456.5><span class=root>Yaṁ kiñci sotena saddaṁ suṇāti …pe… </span><br><p id=ne37:456.6><span class=root>ghānena … </span><br><p id=ne37:456.7><span class=root>jivhāya … </span><br><p id=ne37:456.8><span class=root>kāyena … </span><br><p id=ne37:456.9><span class=root>manasā dhammaṁ vijānāti iṭṭhadhammaṁyeva vijānāti, no aniṭṭhadhammaṁ. </span><br><p id=ne37:456.10><span class=root>Kantadhammaṁyeva vijānāti, no akantadhammaṁ. </span><br><p id=ne37:456.11><span class=root>Manāpadhammaṁyeva vijānāti, no amanāpadhammaṁ. </span><br><p id=ne37:456.12><span class=root>Lābhā vo, bhikkhave, suladdhaṁ vo, bhikkhave, khaṇo vo, bhikkhave, paṭiladdho brahmacariyavāsāyā”ti. </span><br><p id=ne37:456.13><span class=root>Ayaṁ vipāko. </span><br><p id=ne37:457.1><span class=root>“Saṭṭhivassasahassāni, </span><br><p id=ne37:457.2><span class=root>paripuṇṇāni sabbaso; </span><br><p id=ne37:457.3><span class=root>Niraye paccamānānaṁ, </span><br><p id=ne37:457.4><span class=root>kadā anto bhavissati. </span><br><p id=ne37:458.1><span class=root>Natthi anto kuto anto, </span><br><p id=ne37:458.2><span class=root>na anto paṭidissati; </span><br><p id=ne37:458.3><span class=root>Tadā hi pakataṁ pāpaṁ, </span><br><p id=ne37:458.4><span class=root>tuyhaṁ mayhañca mārisā”ti. </span><br><p id=ne37:459.1><span class=root>Ayaṁ vipāko. </span><br><p id=ne37:460.1><span class=root>Tattha katamaṁ kammañca vipāko ca? </span><br><p id=ne37:461.1><span class=root>“Adhammacārī hi naro pamatto, </span><br><p id=ne37:461.2><span class=root>Yahiṁ yahiṁ gacchati duggatiṁ yo; </span><br><p id=ne37:461.3><span class=root>So naṁ adhammo carito hanāti, </span><br><p id=ne37:461.4><span class=root>Sayaṁ gahīto yathā kaṇhasappo. </span><br><p id=ne37:462.1><span class=root>Na hi dhammo adhammo ca, </span><br><p id=ne37:462.2><span class=root>ubho samavipākino; </span><br><p id=ne37:462.3><span class=root>Adhammo nirayaṁ neti, </span><br><p id=ne37:462.4><span class=root>dhammo pāpeti suggatin”ti. </span><br><p id=ne37:463.1><span class=root>Idaṁ kammañca vipāko ca. </span><br><p id=ne37:464.1><span class=root>“Mā, bhikkhave, puññānaṁ bhāyittha, sukhassetaṁ, bhikkhave, adhivacanaṁ iṭṭhassa kantassa piyassa manāpassa yadidaṁ puññāni. </span><br><p id=ne37:464.2><span class=root>Abhijānāmi kho panāhaṁ, bhikkhave, dīgharattaṁ katānaṁ puññānaṁ iṭṭhaṁ kantaṁ piyaṁ manāpaṁ vipākaṁ paccanubhūtaṁ, satta vassāni mettacittaṁ bhāvetvā satta saṁvaṭṭavivaṭṭakappe na imaṁ lokaṁ punarāgamāsiṁ. </span><br><p id=ne37:464.3><span class=root>Saṁvaṭṭamāne sudāhaṁ, bhikkhave, kappe ābhassarūpago homi. </span><br><p id=ne37:464.4><span class=root>Vivaṭṭamāne kappe suññaṁ brahmavimānaṁ upapajjāmi. </span><br><p id=ne37:464.5><span class=root>Tatra sudāhaṁ, bhikkhave, brahmā homi mahābrahmā abhibhū anabhibhūto aññadatthudaso vasavattī. </span><br><p id=ne37:464.6><span class=root>Chattiṁsakkhattuṁ kho panāhaṁ, bhikkhave, sakko ahosiṁ devānamindo, anekasatakkhattuṁ rājā ahosiṁ cakkavattī dhammiko dhammarājā cāturanto vijitāvī janapadatthāvariyappatto sattaratanasamannāgato, ko pana vādo padesarajjassa? </span><br><p id=ne37:464.7><span class=root>Tassa mayhaṁ, bhikkhave, etadahosi—</span><br><p id=ne37:464.8><span class=root>‘kissa nu kho me idaṁ kammassa phalaṁ, kissa kammassa vipāko, yenāhaṁ etarahi evaṁmahiddhiko evaṁmahānubhāvo’ti. </span><br><p id=ne37:464.9><span class=root>Tassa mayhaṁ, bhikkhave, etadahosi—</span><br><p id=ne37:464.10><span class=root>‘tiṇṇaṁ kho me idaṁ kammānaṁ phalaṁ, tiṇṇaṁ kammānaṁ vipāko. </span><br><p id=ne37:464.11><span class=root>Yenāhaṁ etarahi evaṁmahiddhiko evaṁmahānubhāvo’ti. </span><br><p id=ne37:464.12><span class=root>Seyyathidaṁ—</span><br><p id=ne37:464.13><span class=root>dānassa damassa saṁyamassā”ti. </span><br><p id=ne37:464.14><span class=root>Tattha yañca dānaṁ yo ca damo yo ca saṁyamo, idaṁ kammaṁ. </span><br><p id=ne37:464.15><span class=root>Yo tappaccayā vipāko paccanubhūto, ayaṁ vipāko. </span><br><p id=ne37:464.16><span class=root>Tathā cūḷakammavibhaṅgo vattabbo. </span><br><p id=ne37:465.1><span class=root>Yaṁ subhassa māṇavassa todeyyaputtassa desitaṁ. </span><br><p id=ne37:465.2><span class=root>Tattha ye dhammā appāyukadīghāyukatāya saṁvattanti bahvābādhaappābādhatāya appesakkhamahesakkhatāya dubbaṇṇasuvaṇṇatāya nīcakulikauccakulikatāya appabhogamahābhogatāya duppaññapaññavantatāya ca saṁvattanti, idaṁ kammaṁ. </span><br><p id=ne37:465.3><span class=root>Yā tattha appāyukadīghāyukatā …pe… </span><br><p id=ne37:465.4><span class=root>duppaññapaññavantatā, ayaṁ vipāko. </span><br><p id=ne37:465.5><span class=root>Idaṁ kammañca vipāko ca. </span><br><p id=ne37:466.1><span class=root>Tattha katamaṁ kusalaṁ? </span><br><p id=ne37:467.1><span class=root>“Vācānurakkhī manasā susaṁvuto, </span><br><p id=ne37:467.2><span class=root>Kāyena ca nākusalaṁ kayirā; </span><br><p id=ne37:467.3><span class=root>Ete tayo kammapathe visodhaye, </span><br><p id=ne37:467.4><span class=root>Ārādhaye maggamisippaveditan”ti. </span><br><p id=ne37:468.1><span class=root>Idaṁ kusalaṁ. </span><br><p id=ne37:469.1><span class=root>“Yassa kāyena vācāya, </span><br><p id=ne37:469.2><span class=root>manasā natthi dukkaṭaṁ; </span><br><p id=ne37:469.3><span class=root>Saṁvutaṁ tīhi ṭhānehi, </span><br><p id=ne37:469.4><span class=root>tamahaṁ brūmi brāhmaṇan”ti. </span><br><p id=ne37:470.1><span class=root>Idaṁ kusalaṁ. </span><br><p id=ne37:471.1><span class=root>“Tīṇimāni, bhikkhave, kusalamūlāni. </span><br><p id=ne37:471.2><span class=root>Katamāni tīṇi? </span><br><p id=ne37:471.3><span class=root>Alobho kusalamūlaṁ, adoso kusalamūlaṁ, amoho kusalamūlaṁ. </span><br><p id=ne37:471.4><span class=root>Imāni kho, bhikkhave, tīṇi kusalamūlāni”. </span><br><p id=ne37:471.5><span class=root>Idaṁ kusalaṁ. </span><br><p id=ne37:471.6><span class=root>“Vijjā, bhikkhave, pubbaṅgamā kusalānaṁ dhammānaṁ samāpattiyā anudeva hirī ottappañcā”ti. </span><br><p id=ne37:471.7><span class=root>Idaṁ kusalaṁ. </span><br><p id=ne37:472.1><span class=root>Tattha katamaṁ akusalaṁ? </span><br><p id=ne37:473.1><span class=root>“Yassa accantadussīlyaṁ, </span><br><p id=ne37:473.2><span class=root>māluvā sālamivotthataṁ; </span><br><p id=ne37:473.3><span class=root>Karoti so tathattānaṁ, </span><br><p id=ne37:473.4><span class=root>yathā naṁ icchatī diso”ti. </span><br><p id=ne37:474.1><span class=root>Idaṁ akusalaṁ. </span><br><p id=ne37:475.1><span class=root>“Attanā hi kataṁ pāpaṁ, </span><br><p id=ne37:475.2><span class=root>Attajaṁ attasambhavaṁ; </span><br><p id=ne37:475.3><span class=root>Abhimatthati dummedhaṁ, </span><br><p id=ne37:475.4><span class=root>Vajiraṁvasmamayaṁ maṇin”ti. </span><br><p id=ne37:476.1><span class=root>Idaṁ akusalaṁ. </span><br><p id=ne37:477.1><span class=root>“Dasa kammapathe niseviya, </span><br><p id=ne37:477.2><span class=root>Akusalākusalehi vivajjitā; </span><br><p id=ne37:477.3><span class=root>Garahā ca bhavanti devate, </span><br><p id=ne37:477.4><span class=root>Bālamatī nirayesu paccare”ti. </span><br><p id=ne37:478.1><span class=root>Idaṁ akusalaṁ. </span><br><p id=ne37:479.1><span class=root>“Tīṇimāni, bhikkhave, akusalamūlāni, katamāni tīṇi? </span><br><p id=ne37:479.2><span class=root>Lobho akusalamūlaṁ, doso akusalamūlaṁ, moho akusalamūlaṁ. </span><br><p id=ne37:479.3><span class=root>Imāni kho, bhikkhave, tīṇi akusalamūlāni”. </span><br><p id=ne37:479.4><span class=root>Idaṁ akusalaṁ. </span><br><p id=ne37:480.1><span class=root>Tattha katamaṁ kusalañca akusalañca? </span><br><p id=ne37:481.1><span class=root>“Yādisaṁ vapate bījaṁ, </span><br><p id=ne37:481.2><span class=root>tādisaṁ harate phalaṁ; </span><br><p id=ne37:481.3><span class=root>Kalyāṇakārī kalyāṇaṁ, </span><br><p id=ne37:481.4><span class=root>pāpakārī ca pāpakan”ti. </span><br><p id=ne37:482.1><span class=root>Tattha yaṁ āha—</span><br><p id=ne37:482.2><span class=root>“kalyāṇakārī kalyāṇan”ti, idaṁ kusalaṁ. </span><br><p id=ne37:482.3><span class=root>Yaṁ āha—</span><br><p id=ne37:482.4><span class=root>“pāpakārī ca pāpakan”ti, idaṁ akusalaṁ. </span><br><p id=ne37:482.5><span class=root>Idaṁ kusalañca akusalañca. </span><br><p id=ne37:483.1><span class=root>“Subhena kammena vajanti suggatiṁ, </span><br><p id=ne37:483.2><span class=root>Apāyabhūmiṁ asubhena kammunā; </span><br><p id=ne37:483.3><span class=root>Khayā ca kammassa vimuttacetaso, </span><br><p id=ne37:483.4><span class=root>Nibbanti te jotirivindhanakkhayā”. </span><br><p id=ne37:484.1><span class=root>Tattha yaṁ āha—</span><br><p id=ne37:484.2><span class=root>“subhena kammena vajanti suggatin”ti, idaṁ kusalaṁ. </span><br><p id=ne37:484.3><span class=root>Yaṁ āha—</span><br><p id=ne37:484.4><span class=root>“apāyabhūmiṁ asubhena kammunā”ti, idaṁ akusalaṁ. </span><br><p id=ne37:484.5><span class=root>Idaṁ kusalañca akusalañca. </span><br><p id=ne37:485.1><span class=root>Tattha katamaṁ anuññātaṁ? </span><br><p id=ne37:486.1><span class=root>“Yathāpi bhamaro pupphaṁ, </span><br><p id=ne37:486.2><span class=root>Vaṇṇagandhamaheṭhayaṁ; </span><br><p id=ne37:486.3><span class=root>Paleti rasamādāya, </span><br><p id=ne37:486.4><span class=root>Evaṁ gāme munī care”ti. </span><br><p id=ne37:487.1><span class=root>Idaṁ anuññātaṁ. </span><br><p id=ne37:488.1><span class=root>“Tīṇimāni, bhikkhave, bhikkhūnaṁ karaṇīyāni. </span><br><p id=ne37:488.2><span class=root>Katamāni tīṇi? </span><br><p id=ne37:488.3><span class=root>Idha, bhikkhave, bhikkhu pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu, kāyakammavacīkammena samannāgato kusalena parisuddhājīvo. </span><br><p id=ne37:488.4><span class=root>Āraddhavīriyo kho pana hoti thāmavā daḷhaparakkamo anikkhittadhuro akusalānaṁ dhammānaṁ pahānāya kusalānaṁ dhammānaṁ bhāvanāya sacchikiriyāya. </span><br><p id=ne37:488.5><span class=root>Paññavā kho pana hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā. </span><br><p id=ne37:488.6><span class=root>Imāni kho, bhikkhave, bhikkhūnaṁ tīṇi karaṇīyānī”ti. </span><br><p id=ne37:488.7><span class=root>Idaṁ anuññātaṁ. </span><br><p id=ne37:489.1><span class=root>“Dasayime, bhikkhave, dhammā pabbajitena abhiṇhaṁ paccavekkhitabbā. </span><br><p id=ne37:489.2><span class=root>Katame dasa? </span><br><p id=ne37:489.3><span class=root>‘Vevaṇṇiyamhi ajjhupagato’ti pabbajitena abhiṇhaṁ paccavekkhitabbaṁ …pe… </span><br><p id=ne37:489.4><span class=root>ime kho, bhikkhave, dasa dhammā pabbajitena abhiṇhaṁ paccavekkhitabbā”ti. </span><br><p id=ne37:489.5><span class=root>Idaṁ anuññātaṁ. </span><br><p id=ne37:490.1><span class=root>“Tīṇimāni, bhikkhave, karaṇīyāni. </span><br><p id=ne37:490.2><span class=root>Katamāni tīṇi? </span><br><p id=ne37:490.3><span class=root>Kāyasucaritaṁ vacīsucaritaṁ manosucaritanti. </span><br><p id=ne37:490.4><span class=root>Imāni kho, bhikkhave, tīṇi karaṇīyānī”ti. </span><br><p id=ne37:490.5><span class=root>Idaṁ anuññātaṁ. </span><br><p id=ne37:491.1><span class=root>Tattha katamaṁ paṭikkhittaṁ? </span><br><p id=ne37:492.1><span class=root>“Natthi puttasamaṁ pemaṁ, </span><br><p id=ne37:492.2><span class=root>Natthi gosamitaṁ dhanaṁ; </span><br><p id=ne37:492.3><span class=root>Natthi sūriyasamā ābhā, </span><br><p id=ne37:492.4><span class=root>Samuddaparamā sarā”ti. </span><br><p id=ne37:493.1><span class=root>Bhagavā āha—</span><br><p id=ne37:494.1><span class=root>“Natthi attasamaṁ pemaṁ, </span><br><p id=ne37:494.2><span class=root>natthi dhaññasamaṁ dhanaṁ; </span><br><p id=ne37:494.3><span class=root>Natthi paññāsamā ābhā, </span><br><p id=ne37:494.4><span class=root>vuṭṭhiveparamā sarā”ti. </span><br><p id=ne37:495.1><span class=root>Ettha yaṁ purimakaṁ, idaṁ paṭikkhittaṁ. </span><br><p id=ne37:496.1><span class=root>“Tīṇimāni, bhikkhave akaraṇīyāni. </span><br><p id=ne37:496.2><span class=root>Katamāni tīṇi? </span><br><p id=ne37:496.3><span class=root>Kāyaduccaritaṁ vacīduccaritaṁ manoduccaritanti. </span><br><p id=ne37:496.4><span class=root>Imāni kho, bhikkhave, tīṇi akaraṇīyānī”ti. </span><br><p id=ne37:496.5><span class=root>Idaṁ paṭikkhittaṁ. </span><br><p id=ne37:497.1><span class=root>Tattha katamaṁ anuññātañca paṭikkhittañca? </span><br><p id=ne37:498.1><span class=root>“Kiṁsūdha bhītā janatā anekā, </span><br><p id=ne37:498.2><span class=root>Maggo canekāyatano pavutto; </span><br><p id=ne37:498.3><span class=root>Pucchāmi taṁ gotama bhūripañña, </span><br><p id=ne37:498.4><span class=root>Kismiṁ ṭhito paralokaṁ na bhāyeti. </span><br><p id=ne37:499.1><span class=root>Vācaṁ manañca paṇidhāya sammā, </span><br><p id=ne37:499.2><span class=root>Kāyena pāpāni akubbamāno; </span><br><p id=ne37:499.3><span class=root>Bahvannapānaṁ gharamāvasanto, </span><br><p id=ne37:499.4><span class=root>Saddho mudū saṁvibhāgī vadaññū; </span><br><p id=ne37:499.5><span class=root>Etesu dhammesu ṭhito catūsu, </span><br><p id=ne37:499.6><span class=root>Dhamme ṭhito paralokaṁ na bhāye”ti. </span><br><p id=ne37:500.1><span class=root>Tattha yaṁ āha—</span><br><p id=ne37:500.2><span class=root>“vācaṁ manañca paṇidhāya sammā”ti, idaṁ anuññātaṁ. </span><br><p id=ne37:500.3><span class=root>“Kāyena pāpāni akubbamāno”ti, idaṁ paṭikkhittaṁ. </span><br><p id=ne37:500.4><span class=root>“Bahvannapānaṁ gharamāvasanto, saddho mudū saṁvibhāgī vadaññū. </span><br><p id=ne37:500.5><span class=root>Etesu dhammesu ṭhito catūsu, dhamme ṭhito paralokaṁ na bhāye”ti, idaṁ anuññātaṁ. </span><br><p id=ne37:500.6><span class=root>Idaṁ anuññātañca paṭikkhittañca. </span><br><p id=ne37:501.1><span class=root>“Sabbapāpassa akaraṇaṁ, </span><br><p id=ne37:501.2><span class=root>kusalassa upasampadā; </span><br><p id=ne37:501.3><span class=root>Sacittapariyodāpanaṁ, </span><br><p id=ne37:501.4><span class=root>etaṁ buddhānasāsanaṁ”. </span><br><p id=ne37:502.1><span class=root>Tattha yaṁ āha—</span><br><p id=ne37:502.2><span class=root>“sabbapāpassa akaraṇan”ti, idaṁ paṭikkhittaṁ, yaṁ āha—</span><br><p id=ne37:502.3><span class=root>“kusalassa upasampadā”ti, idaṁ anuññātaṁ. </span><br><p id=ne37:502.4><span class=root>Idaṁ anuññātañca paṭikkhittañca. </span><br><p id=ne37:503.1><span class=root>“Kāyasamācārampāhaṁ, devānaminda, duvidhena vadāmi sevitabbampi asevitabbampi. </span><br><p id=ne37:503.2><span class=root>Vacīsamācārampāhaṁ, devānaminda, duvidhena vadāmi sevitabbampi asevitabbampi. </span><br><p id=ne37:503.3><span class=root>Manosamācārampāhaṁ, devānaminda, duvidhena vadāmi …pe… </span><br><p id=ne37:503.4><span class=root>pariyesanampāhaṁ, devānaminda, duvidhena vadāmi sevitabbampi asevitabbampi. </span><br><p id=ne37:504.1><span class=root>Kāyasamācārampāhaṁ, devānaminda, duvidhena vadāmi sevitabbampi asevitabbampī”ti iti kho panetaṁ vuttaṁ, kiñcetaṁ paṭicca vuttaṁ. </span><br><p id=ne37:504.2><span class=root>Yathārūpañca kho kāyasamācāraṁ sevato akusalā dhammā abhivaḍḍhanti, kusalā dhammā parihāyanti, evarūpo kāyasamācāro na sevitabbo. </span><br><p id=ne37:504.3><span class=root>Tattha yaṁ jaññā kāyasamācāraṁ “imaṁ kho me kāyasamācāraṁ sevato akusalā dhammā parihāyanti, kusalā dhammā abhivaḍḍhantī”ti, evarūpo kāyasamācāro sevitabbo. </span><br><p id=ne37:504.4><span class=root>“Kāyasamācārampāhaṁ devānaminda, duvidhena vadāmi sevitabbampi asevitabbampī”ti iti yaṁ taṁ vuttaṁ, idametaṁ paṭicca vuttaṁ. </span><br><p id=ne37:505.1><span class=root>“Vacīsamācāraṁ …pe… </span><br><p id=ne37:505.2><span class=root>pariyesanampāhaṁ, devānaminda, duvidhena vadāmi sevitabbampi asevitabbampī”ti iti kho panetaṁ vuttaṁ, kiñcetaṁ paṭicca vuttaṁ. </span><br><p id=ne37:505.3><span class=root>Yathārūpañca kho pariyesanaṁ sevato akusalā dhammā abhivaḍḍhanti, kusalā dhammā parihāyanti, evarūpā pariyesanā na sevitabbā. </span><br><p id=ne37:505.4><span class=root>Tattha yaṁ jaññā pariyesanaṁ “imaṁ kho me pariyesanaṁ sevato akusalā dhammā parihāyanti, kusalā dhammā abhivaḍḍhantī”ti, evarūpā pariyesanā sevitabbā. </span><br><p id=ne37:506.1><span class=root>“Pariyesanampāhaṁ, devānaminda, duvidhena vadāmi sevitabbampi asevitabbampī”ti iti yaṁ taṁ vuttaṁ, idametaṁ paṭicca vuttaṁ. </span><br><p id=ne37:507.1><span class=root>Tattha yaṁ āha—</span><br><p id=ne37:507.2><span class=root>“sevitabbampī”ti, idaṁ anuññātaṁ. </span><br><p id=ne37:507.3><span class=root>Yaṁ āha—</span><br><p id=ne37:507.4><span class=root>“na sevitabbampī”ti, idaṁ paṭikkhittaṁ. </span><br><p id=ne37:507.5><span class=root>Idaṁ anuññātañca paṭikkhittañca. </span><br><p id=ne37:508.1><span class=root>Tattha katamo thavo? </span><br><p id=ne37:509.1><span class=root>“Maggānaṭṭhaṅgiko seṭṭho, </span><br><p id=ne37:509.2><span class=root>saccānaṁ caturo padā; </span><br><p id=ne37:509.3><span class=root>Virāgo seṭṭho dhammānaṁ, </span><br><p id=ne37:509.4><span class=root>dvipadānañca cakkhumā”ti. </span><br><p id=ne37:510.1><span class=root>Ayaṁ thavo. </span><br><p id=ne37:511.1><span class=root>“Tīṇimāni, bhikkhave, aggāni. </span><br><p id=ne37:511.2><span class=root>Katamāni tīṇi? </span><br><p id=ne37:511.3><span class=root>Yāvatā, bhikkhave, sattā apadā vā dvipadā vā catuppadā vā bahuppadā vā rūpino vā arūpino vā saññino vā asaññino vā nevasaññīnāsaññino vā, tathāgato tesaṁ aggamakkhāyati seṭṭhamakkhāyati pavaramakkhāyati, yadidaṁ arahaṁ sammāsambuddho. </span><br><p id=ne37:511.4><span class=root>Yāvatā, bhikkhave, dhammānaṁ paṇṇattisaṅkhatānaṁ vā asaṅkhatānaṁ vā, virāgo tesaṁ dhammānaṁ aggamakkhāyati seṭṭhamakkhāyati pavaramakkhāyati, yadidaṁ madanimmadano …pe… </span><br><p id=ne37:511.5><span class=root>nirodho nibbānaṁ. </span><br><p id=ne37:511.6><span class=root>Yāvatā, bhikkhave, saṅghānaṁ paṇṇatti gaṇānaṁ paṇṇatti mahājanasannipātānaṁ paṇṇatti, tathāgatasāvakasaṅgho tesaṁ aggamakkhāyati seṭṭhamakkhāyati pavaramakkhāyati, yadidaṁ cattāri purisayugāni aṭṭha purisapuggalā …pe… </span><br><p id=ne37:511.7><span class=root>puññakkhettaṁ lokassā”ti. </span><br><p id=ne37:512.1><span class=root>“Sabbalokuttaro satthā, </span><br><p id=ne37:512.2><span class=root>dhammo ca kusalakkhato; </span><br><p id=ne37:512.3><span class=root>Gaṇo ca narasīhassa, </span><br><p id=ne37:512.4><span class=root>tāni tīṇi vississare. </span><br><p id=ne37:513.1><span class=root>Samaṇapadumasañcayo gaṇo, </span><br><p id=ne37:513.2><span class=root>Dhammavaro ca vidūnaṁ sakkato; </span><br><p id=ne37:513.3><span class=root>Naravaradamako ca cakkhumā, </span><br><p id=ne37:513.4><span class=root>Tāni tīṇi lokassa uttari. </span><br><p id=ne37:514.1><span class=root>Satthā ca appaṭisamo, </span><br><p id=ne37:514.2><span class=root>Dhammo ca sabbo nirupadāho; </span><br><p id=ne37:514.3><span class=root>Ariyo ca gaṇavaro, </span><br><p id=ne37:514.4><span class=root>Tāni khalu vississare tīṇi. </span><br><p id=ne37:515.1><span class=root>Saccanāmo jino khemo sabbābhibhū, </span><br><p id=ne37:515.2><span class=root>Saccadhammo natthañño tassa uttari; </span><br><p id=ne37:515.3><span class=root>Ariyasaṅgho niccaṁ viññūnaṁ pūjito, </span><br><p id=ne37:515.4><span class=root>Tāni tīṇi lokassa uttari. </span><br><p id=ne37:516.1><span class=root>Ekāyanaṁ jātikhayantadassī, </span><br><p id=ne37:516.2><span class=root>Maggaṁ pajānāti hitānukampī; </span><br><p id=ne37:516.3><span class=root>Etena maggena tariṁsu pubbe, </span><br><p id=ne37:516.4><span class=root>Tarissanti ye ca taranti oghaṁ. </span><br><p id=ne37:517.1><span class=root>Taṁ tādisaṁ devamanussaseṭṭhaṁ, </span><br><p id=ne37:517.2><span class=root>Sattā namassanti visuddhipekkhā”ti. </span><br><p id=ne37:518.1><span class=root>Ayaṁ thavoti. </span><br><p id=ne37:519.1><span class=root>Tattha lokiyaṁ suttaṁ dvīhi suttehi niddisitabbaṁ saṅkilesabhāgiyena ca vāsanābhāgiyena ca. </span><br><p id=ne37:519.2><span class=root>Lokuttarampi suttaṁ tīhi suttehi niddisitabbaṁ dassanabhāgiyena ca bhāvanābhāgiyena ca asekkhabhāgiyena ca. </span><br><p id=ne37:519.3><span class=root>Lokiyañca lokuttarañca. </span><br><p id=ne37:519.4><span class=root>Yasmiṁ sutte yaṁ yaṁ padaṁ dissati saṅkilesabhāgiyaṁ vā vāsanābhāgiyaṁ vā, tena tena lokiyanti niddisitabbaṁ, dassanabhāgiyaṁ vā bhāvanābhāgiyaṁ vā asekkhabhāgiyaṁ vā yaṁ yaṁ padaṁ dissati tena tena lokuttaranti niddisitabbaṁ. </span><br><p id=ne37:520.1><span class=root>Vāsanābhāgiyaṁ suttaṁ saṅkilesabhāgiyassa suttassa nigghātāya, dassanabhāgiyaṁ suttaṁ vāsanābhāgiyassa suttassa nigghātāya, bhāvanābhāgiyaṁ suttaṁ dassanabhāgiyassa suttassa paṭinissaggāya, asekkhabhāgiyaṁ suttaṁ bhāvanābhāgiyassa suttassa paṭinissaggāya, asekkhabhāgiyaṁ suttaṁ diṭṭhadhammasukhavihāratthaṁ. </span><br><p id=ne37:521.1><span class=root>Lokuttaraṁ suttaṁ sattādhiṭṭhānaṁ chabbīsatiyā puggalehi niddisitabbaṁ, te tīhi suttehi samanvesitabbā dassanabhāgiyena bhāvanābhāgiyena asekkhabhāgiyena cāti. </span><br><p id=ne37:522.1><span class=root>Tattha dassanabhāgiyaṁ suttaṁ pañcahi puggalehi niddisitabbaṁ ekabījinā kolaṅkolena sattakkhattuparamena saddhānusārinā dhammānusārinā cāti, dassanabhāgiyaṁ suttaṁ imehi pañcahi puggalehi niddisitabbaṁ. </span><br><p id=ne37:522.2><span class=root>Bhāvanābhāgiyaṁ suttaṁ dvādasahi puggalehi niddisitabbaṁ sakadāgāmiphalasacchikiriyāya paṭipannena, sakadāgāminā, anāgāmiphalasacchikiriyāya paṭipannena, anāgāminā, antarā parinibbāyinā, upahacca parinibbāyinā, asaṅkhāraparinibbāyinā, sasaṅkhāraparinibbāyinā, uddhaṁsotena akaniṭṭhagāminā, saddhāvimuttena, diṭṭhippattena, kāyasakkhinā cāti, bhāvanābhāgiyaṁ suttaṁ imehi dvādasahi puggalehi niddisitabbaṁ. </span><br><p id=ne37:522.3><span class=root>Asekkhabhāgiyaṁ suttaṁ navahi puggalehi niddisitabbaṁ saddhāvimuttena, paññāvimuttena, suññatavimuttena, animittavimuttena, appaṇihitavimuttena, ubhatobhāgavimuttena samasīsinā paccekabuddhasammāsambuddhehi cāti, asekkhabhāgiyaṁ suttaṁ imehi navahi puggalehi niddisitabbaṁ. </span><br><p id=ne37:522.4><span class=root>Evaṁ lokuttaraṁ suttaṁ sattādhiṭṭhānaṁ imehi chabbīsatiyā puggalehi niddisitabbaṁ. </span><br><p id=ne37:523.1><span class=root>Lokiyaṁ suttaṁ sattādhiṭṭhānaṁ ekūnavīsatiyā puggalehi niddisitabbaṁ. </span><br><p id=ne37:523.2><span class=root>Te caritehi niddiṭṭhā samanvesitabbā keci rāgacaritā, keci dosacaritā, keci mohacaritā, keci rāgacaritā ca dosacaritā ca, keci rāgacaritā ca mohacaritā ca, keci dosacaritā ca mohacaritā ca, keci rāgacaritā ca dosacaritā ca mohacaritā ca, rāgamukhe ṭhito rāgacarito, rāgamukhe ṭhito dosacarito, rāgamukhe ṭhito mohacarito, rāgamukhe ṭhito rāgacarito ca dosacarito ca mohacarito ca, dosamukhe ṭhito dosacarito, dosamukhe ṭhito mohacarito, dosamukhe ṭhito rāgacarito, dosamukhe ṭhito rāgacarito ca dosacarito ca mohacarito ca, mohamukhe ṭhito mohacarito, mohamukhe ṭhito rāgacarito mohamukhe ṭhito dosacarito, mohamukhe ṭhito rāgacarito ca dosacarito ca mohacarito cāti, lokiyaṁ suttaṁ sattādhiṭṭhānaṁ imehi ekūnavīsatiyā puggalehi niddisitabbaṁ. </span><br><p id=ne37:524.1><span class=root>Vāsanābhāgiyaṁ suttaṁ sīlavantehi niddisitabbaṁ, te sīlavanto pañca puggalā pakatisīlaṁ samādānasīlaṁ cittappasādo samatho vipassanā cāti, vāsanābhāgiyaṁ suttaṁ imehi pañcahi puggalehi niddisitabbaṁ. </span><br><p id=ne37:525.1><span class=root>Lokuttaraṁ suttaṁ dhammādhiṭṭhānaṁ tīhi suttehi niddisitabbaṁ dassanabhāgiyena bhāvanābhāgiyena asekkhabhāgiyena ca. </span><br><p id=ne37:526.1><span class=root>Lokiyañca lokuttarañca sattādhiṭṭhānañca dhammādhiṭṭhānañca ubhayena niddisitabbaṁ, ñāṇaṁ paññāya niddisitabbaṁ paññindriyena paññābalena adhipaññāsikkhāya dhammavicayasambojjhaṅgena sammādiṭṭhiyā tīraṇāya santīraṇāya dhamme ñāṇena anvaye ñāṇena khaye ñāṇena anuppāde ñāṇena anaññātaññassāmītindriyena aññindriyena aññātāvindriyena cakkhunā vijjāya buddhiyā bhūriyā medhāya, yaṁ yaṁ vā pana labbhati, tena tena paññādhivacanena niddisitabbaṁ. </span><br><p id=ne37:527.1><span class=root>Ñeyyaṁ atītānāgatapaccuppannehi ajjhattikabāhirehi hīnappaṇītehi dūrasantikehi saṅkhatāsaṅkhatehi kusalākusalābyākatehi saṅkhepato vā chahi ārammaṇehi niddisitabbaṁ. </span><br><p id=ne37:527.2><span class=root>Ñāṇañca ñeyyañca tadubhayena niddisitabbaṁ, paññāpi ārammaṇabhūtā ñeyyaṁ, yaṁ kiñci ārammaṇabhūtaṁ ajjhattikaṁ vā bāhiraṁ vā, sabbaṁ taṁ saṅkhatena asaṅkhatena ca niddisitabbaṁ. </span><br><p id=ne37:528.1><span class=root>Dassanaṁ bhāvanā sakavacanaṁ paravacanaṁ visajjanīyaṁ avisajjanīyaṁ kammaṁ vipākoti sabbattha tadubhayaṁ sutte yathā niddiṭṭhaṁ, tathā upadhārayitvā labbhamānato niddisitabbaṁ, yaṁ vā pana kiñci bhagavā aññataravacanaṁ bhāsati, sabbaṁ taṁ yathāniddiṭṭhaṁ dhārayitabbaṁ. </span><br><p id=ne37:529.1><span class=root>Duvidho hetu yañca kammaṁ ye ca kilesā, samudayo kilesā. </span><br><p id=ne37:529.2><span class=root>Tattha kilesā saṅkilesabhāgiyena suttena niddisitabbā. </span><br><p id=ne37:529.3><span class=root>Samudayo saṅkilesabhāgiyena ca vāsanābhāgiyena ca suttena niddisitabbo. </span><br><p id=ne37:529.4><span class=root>Tattha kusalaṁ catūhi suttehi niddisitabbaṁ vāsanābhāgiyena dassanabhāgiyena bhāvanābhāgiyena asekkhabhāgiyena ca. </span><br><p id=ne37:529.5><span class=root>Akusalaṁ saṅkilesabhāgiyena suttena niddisitabbaṁ. </span><br><p id=ne37:529.6><span class=root>Kusalañca akusalañca tadubhayena niddisitabbaṁ. </span><br><p id=ne37:529.7><span class=root>Anuññātaṁ bhagavato anuññātāya niddisitabbaṁ, taṁ pañcavidhaṁ saṁvaro pahānaṁ bhāvanā sacchikiriyā kappiyānulomoti, yaṁ dissati tāsu tāsu bhūmīsu, taṁ kappiyānulomena niddisitabbaṁ. </span><br><p id=ne37:529.8><span class=root>Paṭikkhittaṁ bhagavatā paṭikkhittakāraṇena niddisitabbaṁ. </span><br><p id=ne37:529.9><span class=root>Anuññātañca paṭikkhittañca tadubhayena niddisitabbaṁ. </span><br><p id=ne37:529.10><span class=root>Thavo pasaṁsāya niddisitabbo. </span><br><p id=ne37:529.11><span class=root>So pañcavidhena veditabbo bhagavato dhammassa ariyasaṅghassa ariyadhammānaṁ sikkhāya lokiyaguṇasampattiyāti. </span><br><p id=ne37:529.12><span class=root>Evaṁ thavo pañcavidhena niddisitabbo. </span><br><p id=ne37:530.1><span class=root>Indriyabhūmi navahi padehi niddisitabbā, kilesabhūmi navahi padehi niddisitabbā, evametāni aṭṭhārasa padāni honti nava padāni kusalāni nava padāni akusalānīti, tathāhi vuttaṁ “aṭṭhārasa mūlapadā kuhiṁ daṭṭhabbā, sāsanappaṭṭhāne”ti. </span><br><p id=ne37:530.2><span class=root>Tenāha āyasmā mahākaccāyano—</span><br><p id=ne37:531.1><span class=root>“Navahi ca padehi kusalā, </span><br><p id=ne37:531.2><span class=root>Navahi ca yujjanti akusalapakkhā; </span><br><p id=ne37:531.3><span class=root>Ete kho mūlapadā, </span><br><p id=ne37:531.4><span class=root>Bhavanti aṭṭhārasa padānī”ti. </span><br><p id=ne37:531.5><span class=root>Niyuttaṁ sāsanappaṭṭhānaṁ. </span><br><p id=ne37:531.6><span class=root>Ettāvatā samattā netti yā āyasmatā mahākaccāyanena bhāsitā bhagavatā anumoditā mūlasaṅgītiyaṁ saṅgītāti. </span><br></main><footer class="container footer"><small><a href=/about>Contact info</a></small></footer>