<!doctypehtml><html lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><link href=/static/canon/css/author_toggle.css rel=stylesheet><style></style><script src=/static/canon/js/no-flash-theme.js></script><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><button aria-label="Toggle dark mode"class=theme-toggle id=theme-toggle><span class=light-icon>🔆</span> <span class=dark-icon>🌙</span></button></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/cnd.html> Cūḷaniddesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/cnd/cnd0022.html>Previous</a><a href=/canon/en/pli/ms/sutta/kn/cp.html>Next</a></div><p><div class=verse-container id=cnd23:0.1><span>Cūḷaniddesa </span></div><p><div class=verse-container id=cnd23:0.2><span class=big-bold>Khaggavisāṇasuttaniddesa </span></div><p><div class=verse-container id=cnd23:1.0.1><span>1. Paṭhamavagga </span></div><p><div class=verse-container id=cnd23:1.1><span>Sabbesu bhūtesu nidhāya daṇḍaṁ, </span></div><p><div class=verse-container id=cnd23:1.2><span>Aviheṭhayaṁ aññatarampi tesaṁ; </span></div><p><div class=verse-container id=cnd23:1.3><span>Na puttamiccheyya kuto sahāyaṁ, </span></div><p><div class=verse-container id=cnd23:1.4><span>Eko care khaggavisāṇakappo. </span></div><p><div class=verse-container id=cnd23:2.1><span>Sabbesu bhūtesu nidhāya daṇḍanti. </span></div><p><div class=verse-container id=cnd23:2.2><span>Sabbesūti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—</span></div><p><div class=verse-container id=cnd23:2.3><span>sabbesūti. </span></div><p><div class=verse-container id=cnd23:2.4><span>Bhūtesūti bhūtā vuccanti tasā ca thāvarā ca. </span></div><p><div class=verse-container id=cnd23:2.5><span>Tasāti yesaṁ tasitataṇhā appahīnā, yesañca bhayabheravā appahīnā. </span></div><p><div class=verse-container id=cnd23:2.6><span>Kiṅkāraṇā vuccanti tasā? </span></div><p><div class=verse-container id=cnd23:2.7><span>Te tasanti uttasanti paritasanti bhāyanti santāsaṁ āpajjanti, taṅkāraṇā vuccanti tasā. </span></div><p><div class=verse-container id=cnd23:2.8><span>Thāvarāti yesaṁ tasitataṇhā pahīnā, yesañca bhayabheravā pahīnā. </span></div><p><div class=verse-container id=cnd23:2.9><span>Kiṅkāraṇā vuccanti thāvarā? </span></div><p><div class=verse-container id=cnd23:2.10><span>Te na tasanti na uttasanti na paritasanti na bhāyanti na santāsaṁ āpajjanti, taṅkāraṇā vuccanti thāvarā. </span></div><p><div class=verse-container id=cnd23:2.11><span>Daṇḍanti tayo daṇḍā—</span></div><p><div class=verse-container id=cnd23:2.12><span>kāyadaṇḍo vacīdaṇḍo manodaṇḍo. </span></div><p><div class=verse-container id=cnd23:2.13><span>Tividhaṁ kāyaduccaritaṁ kāyadaṇḍo, catubbidhaṁ vacīduccaritaṁ vacīdaṇḍo, tividhaṁ manoduccaritaṁ manodaṇḍo. </span></div><p><div class=verse-container id=cnd23:2.14><span>Sabbesu bhūtesu nidhāya daṇḍanti sabbesu bhūtesu daṇḍaṁ nidhāya nidahitvā. </span></div><p><div class=verse-container id=cnd23:2.15><span>Oropayitvā samoropayitvā nikkhipitvā paṭippassambhitvāti sabbesu bhūtesu nidhāya daṇḍaṁ. </span></div><p><div class=verse-container id=cnd23:3.1><span>Aviheṭhayaṁ aññatarampi tesanti ekamekampi sattaṁ pāṇinā vā leḍḍunā vā daṇḍena vā satthena vā anduyā vā rajjuyā vā aviheṭhayanto, sabbepi satte pāṇinā vā leḍḍunā vā daṇḍena vā satthena vā anduyā vā rajjuyā vā aviheṭhayantoti—</span></div><p><div class=verse-container id=cnd23:3.2><span>aviheṭhayaṁ aññatarampi tesaṁ. </span></div><p><div class=verse-container id=cnd23:4.1><span>Na puttamiccheyya kuto sahāyanti. </span></div><p><div class=verse-container id=cnd23:4.2><span>Nāti paṭikkhepo; </span></div><p><div class=verse-container id=cnd23:4.3><span>puttāti cattāro puttā—</span></div><p><div class=verse-container id=cnd23:4.4><span>atrajo putto, khettajo putto, dinnako putto, antevāsiko putto. </span></div><p><div class=verse-container id=cnd23:4.5><span>Sahāyanti sahāyā vuccanti yehi saha āgamanaṁ phāsu, gamanaṁ phāsu, gamanāgamanaṁ phāsu, ṭhānaṁ phāsu, nisajjanaṁ phāsu, sayanaṁ phāsu, ālapanaṁ phāsu, sallapanaṁ phāsu, ullapanaṁ phāsu, samullapanaṁ phāsu. </span></div><p><div class=verse-container id=cnd23:4.6><span>Na puttamiccheyya kuto sahāyanti puttampi na iccheyya na sādiyeyya na patthayeyya na pihayeyya nābhijappeyya, kuto mittaṁ vā sandiṭṭhaṁ vā sambhattaṁ vā sahāyaṁ vā iccheyya sādiyeyya patthayeyya pihayeyya abhijappeyyāti—</span></div><p><div class=verse-container id=cnd23:4.7><span>na puttamiccheyya kuto sahāyaṁ. </span></div><p><div class=verse-container id=cnd23:5.1><span>Eko care khaggavisāṇakappoti. </span></div><p><div class=verse-container id=cnd23:5.2><span>Ekoti so paccekasambuddho pabbajjāsaṅkhātena eko, adutiyaṭṭhena eko, taṇhāya pahānaṭṭhena eko, ekantavītarāgoti eko, ekantavītadosoti eko, ekantavītamohoti eko, ekantanikkilesoti eko, ekāyanamaggaṁ gatoti eko, eko anuttaraṁ paccekasambodhiṁ abhisambuddhoti eko. </span></div><p><div class=verse-container id=cnd23:6.1><span>Kathaṁ so paccekasambuddho pabbajjāsaṅkhātena eko? </span></div><p><div class=verse-container id=cnd23:6.2><span>So paccekasambuddho sabbaṁ gharāvāsapalibodhaṁ chinditvā puttadārapalibodhaṁ chinditvā ñātipalibodhaṁ chinditvā sannidhipalibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati iriyati vatteti pāleti yapeti yāpetīti—</span></div><p><div class=verse-container id=cnd23:6.3><span>evaṁ so paccekasambuddho pabbajjāsaṅkhātena eko. </span></div><p><div class=verse-container id=cnd23:7.1><span>Kathaṁ so paccekasambuddho adutiyaṭṭhena eko? </span></div><p><div class=verse-container id=cnd23:7.2><span>So evaṁ pabbajito samāno eko araññavanapatthāni pantāni senāsanāni paṭisevati appasaddāni appanigghosāni vijanavātāni manussarāhasseyyakāni paṭisallānasāruppāni. </span></div><p><div class=verse-container id=cnd23:7.3><span>So eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya pavisati, eko abhikkamati, eko paṭikkamati, eko raho nisīdati, eko caṅkamaṁ adhiṭṭhāti, eko carati viharati iriyati vatteti pāleti yapeti yāpetīti—</span></div><p><div class=verse-container id=cnd23:7.4><span>evaṁ so paccekasambuddho adutiyaṭṭhena eko. </span></div><p><div class=verse-container id=cnd23:8.1><span>Kathaṁ so paccekasambuddho taṇhāya pahānaṭṭhena eko? </span></div><p><div class=verse-container id=cnd23:8.2><span>So evaṁ eko adutiyo appamatto ātāpī pahitatto viharanto mahāpadhānaṁ padahanto māraṁ sasenakaṁ namuciṁ kaṇhaṁ pamattabandhuṁ vidhametvā ca taṇhājāliniṁ visaritaṁ visattikaṁ pajahi vinodesi byantīakāsi anabhāvaṅgamesi. </span></div><p><div class=verse-container id=cnd23:9.1><span>“Taṇhādutiyo puriso, </span></div><p><div class=verse-container id=cnd23:9.2><span>dīghamaddhāna saṁsaraṁ; </span></div><p><div class=verse-container id=cnd23:9.3><span>Itthabhāvaññathābhāvaṁ, </span></div><p><div class=verse-container id=cnd23:9.4><span>saṁsāraṁ nātivattati. </span></div><p><div class=verse-container id=cnd23:10.1><span>Etamādīnavaṁ ñatvā, </span></div><p><div class=verse-container id=cnd23:10.2><span>Taṇhaṁ dukkhassa sambhavaṁ; </span></div><p><div class=verse-container id=cnd23:10.3><span>Vītataṇho anādāno, </span></div><p><div class=verse-container id=cnd23:10.4><span>Sato bhikkhu paribbaje”ti. </span></div><p><div class=verse-container id=cnd23:11.1><span>Evaṁ so paccekasambuddho taṇhāya pahānaṭṭhena eko. </span></div><p><div class=verse-container id=cnd23:12.1><span>Kathaṁ so paccekasambuddho ekantavītarāgoti eko? </span></div><p><div class=verse-container id=cnd23:12.2><span>Rāgassa pahīnattā ekantavītarāgoti eko, dosassa pahīnattā ekantavītadosoti eko, mohassa pahīnattā ekantavītamohoti eko, kilesānaṁ pahīnattā ekantanikkilesoti eko. </span></div><p><div class=verse-container id=cnd23:12.3><span>Evaṁ so paccekasambuddho ekantavītarāgoti eko. </span></div><p><div class=verse-container id=cnd23:13.1><span>Kathaṁ so paccekasambuddho ekāyanamaggaṁ gatoti eko? </span></div><p><div class=verse-container id=cnd23:13.2><span>Ekāyanamaggo vuccati cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā ariyo aṭṭhaṅgiko maggo. </span></div><p><div class=verse-container id=cnd23:14.1><span>“Ekāyanaṁ jātikhayantadassī, </span></div><p><div class=verse-container id=cnd23:14.2><span>Maggaṁ pajānāti hitānukampī; </span></div><p><div class=verse-container id=cnd23:14.3><span>Etena maggena tariṁsu pubbe, </span></div><p><div class=verse-container id=cnd23:14.4><span>Tarissanti ye ca taranti oghan”ti. </span></div><p><div class=verse-container id=cnd23:15.1><span>Evaṁ so paccekasambuddho ekāyanamaggaṁ gatoti eko. </span></div><p><div class=verse-container id=cnd23:16.1><span>Kathaṁ so paccekasambuddho eko anuttaraṁ paccekasambodhiṁ abhisambuddhoti eko? </span></div><p><div class=verse-container id=cnd23:16.2><span>Bodhi vuccati catūsu maggesu ñāṇaṁ. </span></div><p><div class=verse-container id=cnd23:16.3><span>Paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi. </span></div><p><div class=verse-container id=cnd23:16.4><span>So paccekasambuddho maggapaccekasambuddho ñāṇapaccekasambuddho “sabbe saṅkhārā aniccā”ti bujjhi, </span></div><p><div class=verse-container id=cnd23:16.5><span>“sabbe saṅkhārā dukkhā”ti bujjhi, </span></div><p><div class=verse-container id=cnd23:16.6><span>“sabbe dhammā anattā”ti bujjhi, </span></div><p><div class=verse-container id=cnd23:16.7><span>“avijjāpaccayā saṅkhārā”ti bujjhi, </span></div><p><div class=verse-container id=cnd23:16.8><span>“saṅkhārapaccayā viññāṇan”ti bujjhi, </span></div><p><div class=verse-container id=cnd23:16.9><span>“viññāṇapaccayā nāmarūpan”ti bujjhi, </span></div><p><div class=verse-container id=cnd23:16.10><span>“nāmarūpapaccayā saḷāyatanan”ti bujjhi, </span></div><p><div class=verse-container id=cnd23:16.11><span>“saḷāyatanapaccayā phasso”ti bujjhi, </span></div><p><div class=verse-container id=cnd23:16.12><span>“phassapaccayā vedanā”ti bujjhi, </span></div><p><div class=verse-container id=cnd23:16.13><span>“vedanāpaccayā taṇhā”ti bujjhi, </span></div><p><div class=verse-container id=cnd23:16.14><span>“taṇhāpaccayā upādānan”ti bujjhi, </span></div><p><div class=verse-container id=cnd23:16.15><span>“upādānapaccayā bhavo”ti bujjhi, </span></div><p><div class=verse-container id=cnd23:16.16><span>“bhavapaccayā jātī”ti bujjhi, </span></div><p><div class=verse-container id=cnd23:16.17><span>“jātipaccayā jarāmaraṇan”ti bujjhi; </span></div><p><div class=verse-container id=cnd23:16.18><span>“avijjānirodhā saṅkhāranirodho”ti bujjhi, </span></div><p><div class=verse-container id=cnd23:16.19><span>“saṅkhāranirodhā viññāṇanirodho”ti bujjhi, </span></div><p><div class=verse-container id=cnd23:16.20><span>“viññāṇanirodhā nāmarūpanirodho”ti bujjhi, </span></div><p><div class=verse-container id=cnd23:16.21><span>“nāmarūpanirodhā saḷāyatananirodho”ti bujjhi, </span></div><p><div class=verse-container id=cnd23:16.22><span>“saḷāyatananirodhā phassanirodho”ti bujjhi, </span></div><p><div class=verse-container id=cnd23:16.23><span>“phassanirodhā vedanānirodho”ti bujjhi, </span></div><p><div class=verse-container id=cnd23:16.24><span>“vedanānirodhā taṇhānirodho”ti bujjhi, </span></div><p><div class=verse-container id=cnd23:16.25><span>“taṇhānirodhā upādānanirodho”ti bujjhi, </span></div><p><div class=verse-container id=cnd23:16.26><span>“upādānanirodhā bhavanirodho”ti bujjhi, </span></div><p><div class=verse-container id=cnd23:16.27><span>“bhavanirodhā jātinirodho”ti bujjhi, </span></div><p><div class=verse-container id=cnd23:16.28><span>“jātinirodhā jarāmaraṇanirodho”ti bujjhi; </span></div><p><div class=verse-container id=cnd23:16.29><span>“idaṁ dukkhan”ti bujjhi, </span></div><p><div class=verse-container id=cnd23:16.30><span>“ayaṁ dukkhasamudayo”ti bujjhi, </span></div><p><div class=verse-container id=cnd23:16.31><span>“ayaṁ dukkhanirodho”ti bujjhi, </span></div><p><div class=verse-container id=cnd23:16.32><span>“ayaṁ dukkhanirodhagāminī paṭipadā”ti bujjhi; </span></div><p><div class=verse-container id=cnd23:16.33><span>“ime āsavā”ti bujjhi, </span></div><p><div class=verse-container id=cnd23:16.34><span>“ayaṁ āsavasamudayo”ti bujjhi …pe… </span></div><p><div class=verse-container id=cnd23:16.35><span>“ayaṁ āsavanirodhagāminī paṭipadā”ti bujjhi; </span></div><p><div class=verse-container id=cnd23:16.36><span>“ime dhammā abhiññeyyā”ti bujjhi, </span></div><p><div class=verse-container id=cnd23:16.37><span>“ime dhammā pahātabbā”ti bujjhi, </span></div><p><div class=verse-container id=cnd23:16.38><span>“ime dhammā sacchikātabbā”ti bujjhi, </span></div><p><div class=verse-container id=cnd23:16.39><span>“ime dhammā bhāvetabbā”ti bujjhi; </span></div><p><div class=verse-container id=cnd23:16.40><span>channaṁ phassāyatanānaṁ samudayañca atthaṅgamañca assādañca ādīnavañca nissaraṇañca bujjhi, </span></div><p><div class=verse-container id=cnd23:16.41><span>pañcannaṁ upādānakkhandhānaṁ samudayañca …pe… nissaraṇañca bujjhi, </span></div><p><div class=verse-container id=cnd23:16.42><span>catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca bujjhi, </span></div><p><div class=verse-container id=cnd23:16.43><span>“yaṁ kiñci samudayadhammaṁ sabbaṁ taṁ nirodhadhamman”ti bujjhi. </span></div><p><div class=verse-container id=cnd23:17.1><span>Atha vā yaṁ bujjhitabbaṁ anubujjhitabbaṁ paṭibujjhitabbaṁ sambujjhitabbaṁ adhigantabbaṁ phassitabbaṁ sacchikātabbaṁ, sabbaṁ taṁ tena paccekabodhiñāṇena bujjhi anubujjhi paṭibujjhi sambujjhi adhigacchi phassesi sacchākāsīti evaṁ so paccekasambuddho eko anuttaraṁ paccekasambodhiṁ abhisambuddhoti—</span></div><p><div class=verse-container id=cnd23:17.2><span>eko. </span></div><p><div class=verse-container id=cnd23:18.1><span>Careti aṭṭha cariyāyo—</span></div><p><div class=verse-container id=cnd23:18.2><span>iriyāpathacariyā, āyatanacariyā, saticariyā, samādhicariyā, ñāṇacariyā, maggacariyā, patticariyā, lokatthacariyā. </span></div><p><div class=verse-container id=cnd23:18.3><span>Iriyāpathacariyāti catūsu iriyāpathesu. </span></div><p><div class=verse-container id=cnd23:18.4><span>Āyatanacariyāti chasu ajjhattikabāhiresu āyatanesu. </span></div><p><div class=verse-container id=cnd23:18.5><span>Saticariyāti catūsu satipaṭṭhānesu. </span></div><p><div class=verse-container id=cnd23:18.6><span>Samādhicariyāti catūsu jhānesu. </span></div><p><div class=verse-container id=cnd23:18.7><span>Ñāṇacariyāti catūsu ariyasaccesu. </span></div><p><div class=verse-container id=cnd23:18.8><span>Maggacariyāti catūsu ariyamaggesu. </span></div><p><div class=verse-container id=cnd23:18.9><span>Patticariyāti catūsu sāmaññaphalesu. </span></div><p><div class=verse-container id=cnd23:18.10><span>Lokatthacariyāti tathāgatesu arahantesu sammāsambuddhesu padesato paccekasambuddhesu padesato sāvakesu. </span></div><p><div class=verse-container id=cnd23:18.11><span>Iriyāpathacariyā ca paṇidhisampannānaṁ, </span></div><p><div class=verse-container id=cnd23:18.12><span>āyatanacariyā ca indriyesu guttadvārānaṁ, </span></div><p><div class=verse-container id=cnd23:18.13><span>saticariyā ca appamādavihārīnaṁ, </span></div><p><div class=verse-container id=cnd23:18.14><span>samādhicariyā ca adhicittamanuyuttānaṁ, </span></div><p><div class=verse-container id=cnd23:18.15><span>ñāṇacariyā ca buddhisampannānaṁ, </span></div><p><div class=verse-container id=cnd23:18.16><span>maggacariyā ca sammāpaṭipannānaṁ, </span></div><p><div class=verse-container id=cnd23:18.17><span>patticariyā ca adhigataphalānaṁ, </span></div><p><div class=verse-container id=cnd23:18.18><span>lokatthacariyā ca tathāgatānaṁ arahantānaṁ sammāsambuddhānaṁ padesato paccekabuddhānaṁ padesato sāvakānaṁ. </span></div><p><div class=verse-container id=cnd23:18.19><span>Imā aṭṭha cariyāyo. </span></div><p><div class=verse-container id=cnd23:18.20><span>Aparāpi aṭṭha cariyāyo—</span></div><p><div class=verse-container id=cnd23:18.21><span>adhimuccanto saddhāya carati, </span></div><p><div class=verse-container id=cnd23:18.22><span>paggaṇhanto vīriyena carati, </span></div><p><div class=verse-container id=cnd23:18.23><span>upaṭṭhāpento satiyā carati, </span></div><p><div class=verse-container id=cnd23:18.24><span>avikkhepaṁ karonto samādhinā carati, </span></div><p><div class=verse-container id=cnd23:18.25><span>pajānanto paññāya carati, </span></div><p><div class=verse-container id=cnd23:18.26><span>vijānanto viññāṇacariyāya carati. </span></div><p><div class=verse-container id=cnd23:18.27><span>Evaṁ paṭipannassa kusalā dhammā āyāpentīti—</span></div><p><div class=verse-container id=cnd23:18.28><span>āyatanacariyāya carati. </span></div><p><div class=verse-container id=cnd23:18.29><span>Evaṁ paṭipanno visesamadhigacchatīti—</span></div><p><div class=verse-container id=cnd23:18.30><span>visesacariyāya carati. </span></div><p><div class=verse-container id=cnd23:18.31><span>Imā aṭṭha cariyāyo. </span></div><p><div class=verse-container id=cnd23:19.1><span>Aparāpi aṭṭha cariyāyo—</span></div><p><div class=verse-container id=cnd23:19.2><span>dassanacariyā ca sammādiṭṭhiyā, </span></div><p><div class=verse-container id=cnd23:19.3><span>abhiniropanacariyā ca sammāsaṅkappassa, </span></div><p><div class=verse-container id=cnd23:19.4><span>pariggahacariyā ca sammāvācāya, </span></div><p><div class=verse-container id=cnd23:19.5><span>samuṭṭhānacariyā ca sammākammantassa, </span></div><p><div class=verse-container id=cnd23:19.6><span>vodānacariyā ca sammāājīvassa, </span></div><p><div class=verse-container id=cnd23:19.7><span>paggahacariyā ca sammāvāyāmassa, </span></div><p><div class=verse-container id=cnd23:19.8><span>upaṭṭhānacariyā ca sammāsatiyā, </span></div><p><div class=verse-container id=cnd23:19.9><span>avikkhepacariyā ca sammāsamādhissa. </span></div><p><div class=verse-container id=cnd23:19.10><span>Imā aṭṭha cariyāyo. </span></div><p><div class=verse-container id=cnd23:20.1><span>Khaggavisāṇakappoti yathā khaggassa nāma visāṇaṁ ekaṁ hoti adutiyaṁ, evameva so paccekasambuddho takkappo tassadiso tappaṭibhāgo. </span></div><p><div class=verse-container id=cnd23:20.2><span>Yathā atiloṇaṁ vuccati loṇakappo, </span></div><p><div class=verse-container id=cnd23:20.3><span>atitittakaṁ vuccati tittakappo, </span></div><p><div class=verse-container id=cnd23:20.4><span>atimadhuraṁ vuccati madhurakappo, </span></div><p><div class=verse-container id=cnd23:20.5><span>atiuṇhaṁ vuccati aggikappo, </span></div><p><div class=verse-container id=cnd23:20.6><span>atisītalaṁ vuccati himakappo, </span></div><p><div class=verse-container id=cnd23:20.7><span>mahāudakakkhandho vuccati samuddakappo, </span></div><p><div class=verse-container id=cnd23:20.8><span>mahābhiññābalappatto sāvako vuccati satthukappoti; </span></div><p><div class=verse-container id=cnd23:20.9><span>evameva so paccekasambuddho tattha takkappo tassadiso tappaṭibhāgo eko adutiyo muttabandhano sammā loke carati viharati iriyati vatteti pāleti yapeti yāpetīti—</span></div><p><div class=verse-container id=cnd23:20.10><span>eko care khaggavisāṇakappo. </span></div><p><div class=verse-container id=cnd23:20.11><span>Tenāha so paccekasambuddho—</span></div><p><div class=verse-container id=cnd23:21.1><span>“Sabbesu bhūtesu nidhāya daṇḍaṁ, </span></div><p><div class=verse-container id=cnd23:21.2><span>Aviheṭhayaṁ aññatarampi tesaṁ; </span></div><p><div class=verse-container id=cnd23:21.3><span>Na puttamiccheyya kuto sahāyaṁ, </span></div><p><div class=verse-container id=cnd23:21.4><span>Eko care khaggavisāṇakappo”ti. </span></div><p><div class=verse-container id=cnd23:22.1><span>Saṁsaggajātassa bhavanti snehā, </span></div><p><div class=verse-container id=cnd23:22.2><span>Snehanvayaṁ dukkhamidaṁ pahoti; </span></div><p><div class=verse-container id=cnd23:22.3><span>Ādīnavaṁ snehajaṁ pekkhamāno, </span></div><p><div class=verse-container id=cnd23:22.4><span>Eko care khaggavisāṇakappo. </span></div><p><div class=verse-container id=cnd23:23.1><span>Saṁsaggajātassa bhavanti snehāti. </span></div><p><div class=verse-container id=cnd23:23.2><span>Saṁsaggāti dve saṁsaggā—</span></div><p><div class=verse-container id=cnd23:23.3><span>dassanasaṁsaggo ca savanasaṁsaggo ca. </span></div><p><div class=verse-container id=cnd23:23.4><span>Katamo dassanasaṁsaggo? </span></div><p><div class=verse-container id=cnd23:23.5><span>Idhekacco passati itthiṁ vā kumāriṁ vā abhirūpaṁ dassanīyaṁ pāsādikaṁ paramāya vaṇṇapokkharatāya samannāgataṁ. </span></div><p><div class=verse-container id=cnd23:23.6><span>Disvā passitvā anubyañjanaso nimittaṁ gaṇhāti—</span></div><p><div class=verse-container id=cnd23:23.7><span>kesā vā sobhanā mukhaṁ vā sobhanaṁ akkhī vā sobhanā kaṇṇā vā sobhanā nāsā vā sobhanā oṭṭhā vā sobhanā dantā vā sobhanā mukhaṁ vā sobhanaṁ gīvā vā sobhanā thanā vā sobhanā uraṁ vā sobhanaṁ udaraṁ vā sobhanaṁ kaṭi vā sobhanā ūrū vā sobhanā jaṅghā vā sobhanā hatthā vā sobhanā pādā vā sobhanā aṅguliyo vā sobhanā nakhā vā sobhanāti. </span></div><p><div class=verse-container id=cnd23:23.8><span>Disvā passitvā abhinandati abhivadati abhipattheti anuppādeti anubandhati rāgabandhanaṁ—</span></div><p><div class=verse-container id=cnd23:23.9><span>ayaṁ dassanasaṁsaggo. </span></div><p><div class=verse-container id=cnd23:24.1><span>Katamo savanasaṁsaggo? </span></div><p><div class=verse-container id=cnd23:24.2><span>Idhekacco suṇāti—</span></div><p><div class=verse-container id=cnd23:24.3><span>“asukasmiṁ nāma gāme vā nigame vā itthī vā kumārī vā abhirūpā dassanīyā pāsādikā paramāya vaṇṇapokkharatāya samannāgatā”ti. </span></div><p><div class=verse-container id=cnd23:24.4><span>Sutvā suṇitvā abhinandati abhivadati abhipattheti anuppādeti anubandhati rāgabandhanaṁ—</span></div><p><div class=verse-container id=cnd23:24.5><span>ayaṁ savanasaṁsaggo. </span></div><p><div class=verse-container id=cnd23:25.1><span>Snehāti dve snehā—</span></div><p><div class=verse-container id=cnd23:25.2><span>taṇhāsneho ca diṭṭhisneho ca. </span></div><p><div class=verse-container id=cnd23:25.3><span>Katamo taṇhāsneho? </span></div><p><div class=verse-container id=cnd23:25.4><span>Yāvatā taṇhāsaṅkhātena sīmakataṁ mariyādikataṁ odhikataṁ pariyantakataṁ pariggahitaṁ mamāyitaṁ—</span></div><p><div class=verse-container id=cnd23:25.5><span>idaṁ mama, etaṁ mama, ettakaṁ mama, ettāvatā mama. </span></div><p><div class=verse-container id=cnd23:25.6><span>Mama rūpā saddā gandhā rasā phoṭṭhabbā attharaṇā pāvuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhañca janapado ca koso ca koṭṭhāgārañca, kevalampi mahāpathaviṁ taṇhāvasena mamāyati, yāvatā aṭṭhasataṁ taṇhāvicaritaṁ—</span></div><p><div class=verse-container id=cnd23:25.7><span>ayaṁ taṇhāsneho. </span></div><p><div class=verse-container id=cnd23:26.1><span>Katamo diṭṭhisneho? </span></div><p><div class=verse-container id=cnd23:26.2><span>Vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikādiṭṭhi. </span></div><p><div class=verse-container id=cnd23:26.3><span>Yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesaggāho viparītaggāho vipallāsaggāho micchāgāho ayāthāvakasmiṁ yāthāvakanti gāho, yāvatā dvāsaṭṭhi diṭṭhigatāni—</span></div><p><div class=verse-container id=cnd23:26.4><span>ayaṁ diṭṭhisneho. </span></div><p><div class=verse-container id=cnd23:27.1><span>Saṁsaggajātassa bhavanti snehāti dassanasaṁsaggapaccayā ca savanasaṁsaggapaccayā ca taṇhāsneho ca diṭṭhisneho ca bhavanti sambhavanti jāyanti sañjāyanti nibbattanti abhinibbattanti pātubhavantīti—</span></div><p><div class=verse-container id=cnd23:27.2><span>saṁsaggajātassa bhavanti snehā. </span></div><p><div class=verse-container id=cnd23:28.1><span>Snehanvayaṁ dukkhamidaṁ pahotīti. </span></div><p><div class=verse-container id=cnd23:28.2><span>Snehoti dve snehā—</span></div><p><div class=verse-container id=cnd23:28.3><span>taṇhāsneho ca diṭṭhisneho ca …pe… </span></div><p><div class=verse-container id=cnd23:28.4><span>ayaṁ taṇhāsneho …pe… </span></div><p><div class=verse-container id=cnd23:28.5><span>ayaṁ diṭṭhisneho. </span></div><p><div class=verse-container id=cnd23:28.6><span>Dukkhamidaṁ pahotīti idhekacco kāyena duccaritaṁ carati, vācāya duccaritaṁ carati, manasā duccaritaṁ carati, pāṇampi hanati, adinnampi ādiyati, sandhimpi chindati, nillopampi harati, ekāgārikampi karoti, paripanthepi tiṭṭhati, paradārampi gacchati, musāpi bhaṇati. </span></div><p><div class=verse-container id=cnd23:28.7><span>Tamenaṁ gahetvā rañño dassenti—</span></div><p><div class=verse-container id=cnd23:28.8><span>“ayaṁ, deva, coro āgucārī. </span></div><p><div class=verse-container id=cnd23:28.9><span>Imassa yaṁ icchasi taṁ daṇḍaṁ paṇehī”ti. </span></div><p><div class=verse-container id=cnd23:28.10><span>Tamenaṁ rājā taṁ paribhāsati. </span></div><p><div class=verse-container id=cnd23:28.11><span>So paribhāsapaccayāpi dukkhaṁ domanassaṁ paṭisaṁvedeti. </span></div><p><div class=verse-container id=cnd23:28.12><span>Etaṁ bhayaṁ dukkhaṁ domanassaṁ kuto jātaṁ? </span></div><p><div class=verse-container id=cnd23:28.13><span>Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ. </span></div><p><div class=verse-container id=cnd23:29.1><span>Ettakenapi rājā na tussati. </span></div><p><div class=verse-container id=cnd23:29.2><span>Tamenaṁ rājā bandhāpeti—</span></div><p><div class=verse-container id=cnd23:29.3><span>andubandhanena vā rajjubandhanena vā saṅkhalikabandhanena vā vettabandhanena vā latābandhanena vā pakkhepabandhanena vā parikkhepabandhanena vā gāmabandhanena vā nigamabandhanena vā nagarabandhanena vā raṭṭhabandhanena vā janapadabandhanena vā, antamaso savacanīyampi karoti—</span></div><p><div class=verse-container id=cnd23:29.4><span>“na te labbhā ito pakkamitun”ti. </span></div><p><div class=verse-container id=cnd23:29.5><span>So bandhanapaccayāpi dukkhaṁ domanassaṁ paṭisaṁvedeti. </span></div><p><div class=verse-container id=cnd23:29.6><span>Etaṁ bhayaṁ dukkhaṁ domanassaṁ kuto jātaṁ? </span></div><p><div class=verse-container id=cnd23:29.7><span>Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ. </span></div><p><div class=verse-container id=cnd23:30.1><span>Ettakenapi rājā na tussati. </span></div><p><div class=verse-container id=cnd23:30.2><span>Tamenaṁ rājā tasseva dhanaṁ āharāpeti—</span></div><p><div class=verse-container id=cnd23:30.3><span>sataṁ vā sahassaṁ vā satasahassaṁ vā. </span></div><p><div class=verse-container id=cnd23:30.4><span>So dhanajānipaccayāpi dukkhaṁ domanassaṁ paṭisaṁvedeti. </span></div><p><div class=verse-container id=cnd23:30.5><span>Etaṁ bhayaṁ dukkhaṁ domanassaṁ kuto jātaṁ? </span></div><p><div class=verse-container id=cnd23:30.6><span>Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ. </span></div><p><div class=verse-container id=cnd23:31.1><span>Ettakenapi rājā na tussati. </span></div><p><div class=verse-container id=cnd23:31.2><span>Tamenaṁ rājā vividhā kammakāraṇā kārāpeti—</span></div><p><div class=verse-container id=cnd23:31.3><span>kasāhipi tāḷeti, vettehipi tāḷeti, aḍḍhadaṇḍakehipi tāḷeti, hatthampi chindati, pādampi chindati, hatthapādampi chindati, kaṇṇampi chindati, nāsampi chindati, kaṇṇanāsampi chindati, bilaṅgathālikampi karoti, saṅkhamuṇḍikampi karoti, rāhumukhampi karoti, jotimālikampi karoti, hatthapajjotikampi karoti, erakavattikampi karoti, cīrakavāsikampi karoti, eṇeyyakampi karoti, baḷisamaṁsikampi karoti, kahāpaṇikampi karoti, khārāpatacchikampi karoti, palighaparivattikampi karoti, palālapīṭhakampi karoti, tattenapi telena osiñcati, sunakhehipi khādāpeti, jīvantampi sūle uttāseti, asināpi sīsaṁ chindati. </span></div><p><div class=verse-container id=cnd23:31.4><span>So kammakāraṇapaccayāpi dukkhaṁ domanassaṁ paṭisaṁvedeti. </span></div><p><div class=verse-container id=cnd23:31.5><span>Etaṁ bhayaṁ dukkhaṁ domanassaṁ kuto jātaṁ? </span></div><p><div class=verse-container id=cnd23:31.6><span>Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ. </span></div><p><div class=verse-container id=cnd23:31.7><span>Rājā imesaṁ catunnaṁ daṇḍānaṁ issaro. </span></div><p><div class=verse-container id=cnd23:32.1><span>So sakena kammena kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati. </span></div><p><div class=verse-container id=cnd23:32.2><span>Tamenaṁ nirayapālā pañcavidhabandhanaṁ nāma kammakāraṇaṁ karonti—</span></div><p><div class=verse-container id=cnd23:32.3><span>tattaṁ ayokhilaṁ hatthe gamenti, tattaṁ ayokhilaṁ dutiye hatthe gamenti, tattaṁ ayokhilaṁ pāde gamenti, tattaṁ ayokhilaṁ dutiye pāde gamenti, tattaṁ ayokhilaṁ majjhe urasmiṁ gamenti. </span></div><p><div class=verse-container id=cnd23:32.4><span>So tattha dukkhā tibbā kharā kaṭukā vedanā vedeti; </span></div><p><div class=verse-container id=cnd23:32.5><span>na ca tāva kālaṁ karoti yāva na taṁ pāpakammaṁ byantīhoti. </span></div><p><div class=verse-container id=cnd23:32.6><span>Etaṁ bhayaṁ dukkhaṁ domanassaṁ kuto jātaṁ? </span></div><p><div class=verse-container id=cnd23:32.7><span>Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ. </span></div><p><div class=verse-container id=cnd23:33.1><span>Tamenaṁ nirayapālā saṁvesetvā kuṭhārīhi tacchanti …pe… </span></div><p><div class=verse-container id=cnd23:33.2><span>tamenaṁ nirayapālā uddhampādaṁ adhosiraṁ gahetvā vāsīhi tacchanti. </span></div><p><div class=verse-container id=cnd23:33.3><span>Tamenaṁ nirayapālā rathe yojetvā ādittāya pathaviyā sampajjalitāya sajotibhūtāya sārentipi paccāsārentipi. </span></div><p><div class=verse-container id=cnd23:33.4><span>Tamenaṁ nirayapālā mahantaṁ aṅgārapabbataṁ ādittaṁ sampajjalitaṁ sajotibhūtaṁ āropentipi oropentipi. </span></div><p><div class=verse-container id=cnd23:33.5><span>Tamenaṁ nirayapālā uddhampādaṁ adhosiraṁ gahetvā tattāya lohakumbhiyā pakkhipanti ādittāya sampajjalitāya sajotibhūtāya. </span></div><p><div class=verse-container id=cnd23:33.6><span>So tattha pheṇuddehakaṁ paccati. </span></div><p><div class=verse-container id=cnd23:33.7><span>So tattha pheṇuddehakaṁ paccamāno sakimpi uddhaṁ gacchati, sakimpi adho gacchati, sakimpi tiriyaṁ gacchati. </span></div><p><div class=verse-container id=cnd23:33.8><span>So tattha dukkhā tibbā kharā kaṭukā vedanā vedeti; </span></div><p><div class=verse-container id=cnd23:33.9><span>na ca tāva kālaṁ karoti yāva na taṁ pāpakammaṁ byantīhoti. </span></div><p><div class=verse-container id=cnd23:33.10><span>Etaṁ bhayaṁ dukkhaṁ domanassaṁ kuto jātaṁ? </span></div><p><div class=verse-container id=cnd23:33.11><span>Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ. </span></div><p><div class=verse-container id=cnd23:34.1><span>Tamenaṁ nirayapālā mahāniraye pakkhipanti. </span></div><p><div class=verse-container id=cnd23:34.2><span>So kho pana mahānirayo—</span></div><p><div class=verse-container id=cnd23:35.1><span>Catukkaṇṇo catudvāro, </span></div><p><div class=verse-container id=cnd23:35.2><span>vibhatto bhāgaso mito; </span></div><p><div class=verse-container id=cnd23:35.3><span>Ayopākārapariyanto, </span></div><p><div class=verse-container id=cnd23:35.4><span>ayasā paṭikujjito. </span></div><p><div class=verse-container id=cnd23:36.1><span>Tassa ayomayā bhūmi, </span></div><p><div class=verse-container id=cnd23:36.2><span>jalitā tejasā yutā; </span></div><p><div class=verse-container id=cnd23:36.3><span>Samantā yojanasataṁ, </span></div><p><div class=verse-container id=cnd23:36.4><span>pharitvā tiṭṭhati sabbadā. </span></div><p><div class=verse-container id=cnd23:37.1><span>Kadariyātapanā ghorā, </span></div><p><div class=verse-container id=cnd23:37.2><span>accimanto durāsadā; </span></div><p><div class=verse-container id=cnd23:37.3><span>Lomahaṁsanarūpā ca, </span></div><p><div class=verse-container id=cnd23:37.4><span>bhesmā paṭibhayā dukhā. </span></div><p><div class=verse-container id=cnd23:38.1><span>Puratthimāya ca bhittiyā, </span></div><p><div class=verse-container id=cnd23:38.2><span>accikkhandho samuṭṭhito; </span></div><p><div class=verse-container id=cnd23:38.3><span>Ḍahanto pāpakammante, </span></div><p><div class=verse-container id=cnd23:38.4><span>pacchimāya paṭihaññati. </span></div><p><div class=verse-container id=cnd23:39.1><span>Pacchimāya ca bhittiyā, </span></div><p><div class=verse-container id=cnd23:39.2><span>accikkhandho samuṭṭhito; </span></div><p><div class=verse-container id=cnd23:39.3><span>Ḍahanto pāpakammante, </span></div><p><div class=verse-container id=cnd23:39.4><span>purimāya paṭihaññati. </span></div><p><div class=verse-container id=cnd23:40.1><span>Dakkhiṇāya ca bhittiyā, </span></div><p><div class=verse-container id=cnd23:40.2><span>accikkhandho samuṭṭhito; </span></div><p><div class=verse-container id=cnd23:40.3><span>Ḍahanto pāpakammante, </span></div><p><div class=verse-container id=cnd23:40.4><span>uttarāya paṭihaññati. </span></div><p><div class=verse-container id=cnd23:41.1><span>Uttarāya ca bhittiyā, </span></div><p><div class=verse-container id=cnd23:41.2><span>accikkhandho samuṭṭhito; </span></div><p><div class=verse-container id=cnd23:41.3><span>Ḍahanto pāpakammante, </span></div><p><div class=verse-container id=cnd23:41.4><span>dakkhiṇāya paṭihaññati. </span></div><p><div class=verse-container id=cnd23:42.1><span>Heṭṭhato ca samuṭṭhāya, </span></div><p><div class=verse-container id=cnd23:42.2><span>accikkhandho bhayānako; </span></div><p><div class=verse-container id=cnd23:42.3><span>Ḍahanto pāpakammante, </span></div><p><div class=verse-container id=cnd23:42.4><span>chadanasmiṁ paṭihaññati. </span></div><p><div class=verse-container id=cnd23:43.1><span>Chadanamhā samuṭṭhāya, </span></div><p><div class=verse-container id=cnd23:43.2><span>accikkhandho bhayānako; </span></div><p><div class=verse-container id=cnd23:43.3><span>Ḍahanto pāpakammante, </span></div><p><div class=verse-container id=cnd23:43.4><span>bhūmiyaṁ paṭihaññati. </span></div><p><div class=verse-container id=cnd23:44.1><span>Ayokapālamādittaṁ, </span></div><p><div class=verse-container id=cnd23:44.2><span>santattaṁ jalitaṁ yathā; </span></div><p><div class=verse-container id=cnd23:44.3><span>Evaṁ avīcinirayo, </span></div><p><div class=verse-container id=cnd23:44.4><span>heṭṭhā upari passato. </span></div><p><div class=verse-container id=cnd23:45.1><span>Tattha sattā mahāluddā, </span></div><p><div class=verse-container id=cnd23:45.2><span>mahākibbisakārino; </span></div><p><div class=verse-container id=cnd23:45.3><span>Accantapāpakammantā, </span></div><p><div class=verse-container id=cnd23:45.4><span>paccanti na ca miyyare. </span></div><p><div class=verse-container id=cnd23:46.1><span>Jātavedasamo kāyo, </span></div><p><div class=verse-container id=cnd23:46.2><span>tesaṁ nirayavāsinaṁ; </span></div><p><div class=verse-container id=cnd23:46.3><span>Passa kammānaṁ daḷhattaṁ, </span></div><p><div class=verse-container id=cnd23:46.4><span>na bhasmā hoti napi masi. </span></div><p><div class=verse-container id=cnd23:47.1><span>Puratthimenapi dhāvanti, </span></div><p><div class=verse-container id=cnd23:47.2><span>tato dhāvanti pacchimaṁ; </span></div><p><div class=verse-container id=cnd23:47.3><span>Uttarenapi dhāvanti, </span></div><p><div class=verse-container id=cnd23:47.4><span>tato dhāvanti dakkhiṇaṁ. </span></div><p><div class=verse-container id=cnd23:48.1><span>Yaṁ yaṁ disaṁ padhāvanti, </span></div><p><div class=verse-container id=cnd23:48.2><span>taṁ taṁ dvāraṁ pidhīyati; </span></div><p><div class=verse-container id=cnd23:48.3><span>Abhinikkhamitāsā te, </span></div><p><div class=verse-container id=cnd23:48.4><span>sattā mokkhagavesino. </span></div><p><div class=verse-container id=cnd23:49.1><span>Na te tato nikkhamituṁ, </span></div><p><div class=verse-container id=cnd23:49.2><span>labhanti kammapaccayā; </span></div><p><div class=verse-container id=cnd23:49.3><span>Tesañca pāpakammantaṁ, </span></div><p><div class=verse-container id=cnd23:49.4><span>avipakkaṁ kataṁ bahunti. </span></div><p><div class=verse-container id=cnd23:50.1><span>Etaṁ bhayaṁ dukkhaṁ domanassaṁ kuto jātaṁ? </span></div><p><div class=verse-container id=cnd23:50.2><span>Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ. </span></div><p><div class=verse-container id=cnd23:51.1><span>Yāni ca nerayikāni dukkhāni yāni ca tiracchānayonikāni dukkhāni yāni ca pettivisayikāni dukkhāni yāni ca mānusikāni dukkhāni, tāni kuto jātāni kuto sañjātāni kuto nibbattāni kuto abhinibbattāni kuto pātubhūtāni? </span></div><p><div class=verse-container id=cnd23:51.2><span>Tassa snehapaccayā ca nandipaccayā ca rāgapaccayā ca nandirāgapaccayā ca bhavanti sambhavanti jāyanti sañjāyanti nibbattanti abhinibbattanti pātubhavantīti—</span></div><p><div class=verse-container id=cnd23:51.3><span>snehanvayaṁ dukkhamidaṁ pahoti. </span></div><p><div class=verse-container id=cnd23:52.1><span>Ādīnavaṁ snehajaṁ pekkhamānoti. </span></div><p><div class=verse-container id=cnd23:52.2><span>Snehoti dve snehā—</span></div><p><div class=verse-container id=cnd23:52.3><span>taṇhāsneho ca diṭṭhisneho ca …pe… </span></div><p><div class=verse-container id=cnd23:52.4><span>ayaṁ taṇhāsneho …pe… </span></div><p><div class=verse-container id=cnd23:52.5><span>ayaṁ diṭṭhisneho. </span></div><p><div class=verse-container id=cnd23:52.6><span>Ādīnavaṁ snehajaṁ pekkhamānoti taṇhāsneho ca diṭṭhisneho ca ādīnavaṁ snehajaṁ pekkhamāno dakkhamāno olokayamāno nijjhāyamāno upaparikkhamānoti—</span></div><p><div class=verse-container id=cnd23:52.7><span>ādīnavaṁ snehajaṁ pekkhamāno, eko care khaggavisāṇakappo. </span></div><p><div class=verse-container id=cnd23:52.8><span>Tenāha so paccekasambuddho—</span></div><p><div class=verse-container id=cnd23:53.1><span>“Saṁsaggajātassa bhavanti snehā, </span></div><p><div class=verse-container id=cnd23:53.2><span>Snehanvayaṁ dukkhamidaṁ pahoti; </span></div><p><div class=verse-container id=cnd23:53.3><span>Ādīnavaṁ snehajaṁ pekkhamāno, </span></div><p><div class=verse-container id=cnd23:53.4><span>Eko care khaggavisāṇakappo”ti. </span></div><p><div class=verse-container id=cnd23:54.1><span>Mitte suhajje anukampamāno, </span></div><p><div class=verse-container id=cnd23:54.2><span>Hāpeti atthaṁ paṭibaddhacitto; </span></div><p><div class=verse-container id=cnd23:54.3><span>Etaṁ bhayaṁ santhave pekkhamāno, </span></div><p><div class=verse-container id=cnd23:54.4><span>Eko care khaggavisāṇakappo. </span></div><p><div class=verse-container id=cnd23:55.1><span>Mitte suhajje anukampamāno, hāpeti atthaṁ paṭibaddhacittoti. </span></div><p><div class=verse-container id=cnd23:55.2><span>Mittāti dve mittā—</span></div><p><div class=verse-container id=cnd23:55.3><span>agārikamitto ca anāgārikamitto ca. </span></div><p><div class=verse-container id=cnd23:55.4><span>Katamo agārikamitto? </span></div><p><div class=verse-container id=cnd23:55.5><span>Idhekacco duddadaṁ dadāti, duccajaṁ cajati, dukkaraṁ karoti, dukkhamaṁ khamati, guyhamassa ācikkhati, guyhamassa parigūhati, āpadāsu na vijahati, jīvitampissa atthāya pariccattaṁ hoti, khīṇe nātimaññati—</span></div><p><div class=verse-container id=cnd23:55.6><span>ayaṁ agārikamitto. </span></div><p><div class=verse-container id=cnd23:56.1><span>Katamo anāgārikamitto? </span></div><p><div class=verse-container id=cnd23:56.2><span>Idha bhikkhu piyo ca hoti manāpo ca garu ca bhāvanīyo ca vattā ca vacanakkhamo ca gambhīrañca kathaṁ kattā, no ca aṭṭhāne niyojeti adhisīle samādapeti, catunnaṁ satipaṭṭhānānaṁ bhāvanānuyoge samādapeti, catunnaṁ sammappadhānānaṁ …pe… </span></div><p><div class=verse-container id=cnd23:56.3><span>catunnaṁ iddhipādānaṁ … </span></div><p><div class=verse-container id=cnd23:56.4><span>pañcannaṁ indriyānaṁ … </span></div><p><div class=verse-container id=cnd23:56.5><span>pañcannaṁ balānaṁ … </span></div><p><div class=verse-container id=cnd23:56.6><span>sattannaṁ bojjhaṅgānaṁ … </span></div><p><div class=verse-container id=cnd23:56.7><span>ariyassa aṭṭhaṅgikassa maggassa bhāvanānuyoge samādapeti—</span></div><p><div class=verse-container id=cnd23:56.8><span>ayaṁ anāgārikamitto. </span></div><p><div class=verse-container id=cnd23:57.1><span>Suhajjā vuccanti yehi saha āgamanaṁ phāsu gamanaṁ phāsu ṭhānaṁ phāsu nisajjanaṁ phāsu sayanaṁ phāsu ālapanaṁ phāsu sallapanaṁ phāsu ullapanaṁ phāsu samullapanaṁ phāsu. </span></div><p><div class=verse-container id=cnd23:57.2><span>Mitte suhajje anukampamāno hāpeti atthanti mitte ca suhajje ca sandiṭṭhe ca sambhatte ca sahāye ca anukampamāno anupekkhamāno anugaṇhamāno attatthampi paratthampi ubhayatthampi hāpeti, diṭṭhadhammikampi atthaṁ hāpeti, samparāyikampi atthaṁ hāpeti, paramatthampi hāpeti pahāpeti parihāpeti paridhaṁseti parivajjeti antaradhāpetīti—</span></div><p><div class=verse-container id=cnd23:57.3><span>mitte suhajje anukampamāno hāpeti atthaṁ. </span></div><p><div class=verse-container id=cnd23:58.1><span>Paṭibaddhacittoti dvīhi kāraṇehi paṭibaddhacitto hoti—</span></div><p><div class=verse-container id=cnd23:58.2><span>attānaṁ vā nīcaṁ ṭhapento paraṁ uccaṁ ṭhapento paṭibaddhacitto hoti, attānaṁ vā uccaṁ ṭhapento paraṁ nīcaṁ ṭhapento paṭibaddhacitto hoti. </span></div><p><div class=verse-container id=cnd23:58.3><span>Kathaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti? </span></div><p><div class=verse-container id=cnd23:58.4><span>Tumhe me bahūpakārā, ahaṁ tumhe nissāya labhāmi cīvarapiṇḍapātasenāsanagilānapaccayabhesajjaparikkhāraṁ. </span></div><p><div class=verse-container id=cnd23:58.5><span>Yampi me aññe dātuṁ vā kātuṁ vā maññanti tumhe nissāya tumhe sampassantā. </span></div><p><div class=verse-container id=cnd23:58.6><span>Yampi me porāṇaṁ mātāpettikaṁ nāmagottaṁ, tampi me antarahitaṁ. </span></div><p><div class=verse-container id=cnd23:58.7><span>Tumhehi ahaṁ ñāyāmi—</span></div><p><div class=verse-container id=cnd23:58.8><span>asukassa kulupako, asukāya kulupakoti. </span></div><p><div class=verse-container id=cnd23:58.9><span>Evaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti. </span></div><p><div class=verse-container id=cnd23:59.1><span>Kathaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hoti? </span></div><p><div class=verse-container id=cnd23:59.2><span>Ahaṁ tumhākaṁ bahūpakāro, tumhe maṁ āgamma buddhaṁ saraṇaṁ gatā, dhammaṁ saraṇaṁ gatā, saṅghaṁ saraṇaṁ gatā, pāṇātipātā paṭiviratā, adinnādānā paṭiviratā, kāmesumicchācārā paṭiviratā, musāvādā paṭiviratā, surāmerayamajjapamādaṭṭhānā paṭiviratā; </span></div><p><div class=verse-container id=cnd23:59.3><span>ahaṁ tumhākaṁ uddesaṁ demi, paripucchaṁ demi, uposathaṁ ācikkhāmi, navakammaṁ adhiṭṭhāmi. </span></div><p><div class=verse-container id=cnd23:59.4><span>Atha pana tumhe maṁ ujjhitvā aññe sakkarotha garuṁ karotha mānetha pūjethāti. </span></div><p><div class=verse-container id=cnd23:59.5><span>Evaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hotīti—</span></div><p><div class=verse-container id=cnd23:59.6><span>mitte suhajje anukampamāno, hāpeti atthaṁ paṭibaddhacitto. </span></div><p><div class=verse-container id=cnd23:60.1><span>Etaṁ bhayaṁ santhave pekkhamānoti. </span></div><p><div class=verse-container id=cnd23:60.2><span>Bhayanti jātibhayaṁ jarābhayaṁ byādhibhayaṁ maraṇabhayaṁ rājabhayaṁ corabhayaṁ aggibhayaṁ udakabhayaṁ attānuvādabhayaṁ parānuvādabhayaṁ daṇḍabhayaṁ duggatibhayaṁ ūmibhayaṁ kumbhilabhayaṁ āvaṭṭabhayaṁ susumārabhayaṁ ājīvikabhayaṁ asilokabhayaṁ parisasārajjabhayaṁ madanabhayaṁ bhayānakaṁ chambhitattaṁ lomahaṁso cetaso ubbego utrāso. </span></div><p><div class=verse-container id=cnd23:60.3><span>Santhaveti dve santhavā—</span></div><p><div class=verse-container id=cnd23:60.4><span>taṇhāsanthavo ca diṭṭhisanthavo ca …pe… </span></div><p><div class=verse-container id=cnd23:60.5><span>ayaṁ taṇhāsanthavo …pe… </span></div><p><div class=verse-container id=cnd23:60.6><span>ayaṁ diṭṭhisanthavo. </span></div><p><div class=verse-container id=cnd23:60.7><span>Etaṁ bhayaṁ santhave pekkhamānoti etaṁ bhayaṁ santhave pekkhamāno dakkhamāno olokayamāno nijjhāyamāno upaparikkhamānoti—</span></div><p><div class=verse-container id=cnd23:60.8><span>etaṁ bhayaṁ santhave pekkhamāno, eko care khaggavisāṇakappo. </span></div><p><div class=verse-container id=cnd23:60.9><span>Tenāha so paccekasambuddho—</span></div><p><div class=verse-container id=cnd23:61.1><span>“Mitte suhajje anukampamāno, </span></div><p><div class=verse-container id=cnd23:61.2><span>Hāpeti atthaṁ paṭibaddhacitto; </span></div><p><div class=verse-container id=cnd23:61.3><span>Etaṁ bhayaṁ santhave pekkhamāno, </span></div><p><div class=verse-container id=cnd23:61.4><span>Eko care khaggavisāṇakappo”ti. </span></div><p><div class=verse-container id=cnd23:62.1><span>Vaṁso visālova yathā visatto, </span></div><p><div class=verse-container id=cnd23:62.2><span>Puttesu dāresu ca yā apekkhā; </span></div><p><div class=verse-container id=cnd23:62.3><span>Vaṁsakkaḷīrova asajjamāno, </span></div><p><div class=verse-container id=cnd23:62.4><span>Eko care khaggavisāṇakappo. </span></div><p><div class=verse-container id=cnd23:63.1><span>Vaṁso visālova yathā visattoti vaṁso vuccati veḷugumbo. </span></div><p><div class=verse-container id=cnd23:63.2><span>Yathā veḷugumbasmiṁ porāṇakā vaṁsā sattā visattā āsattā laggā laggitā palibuddhā, evameva visattikā vuccati taṇhā. </span></div><p><div class=verse-container id=cnd23:63.3><span>Yo rāgo sārāgo anunayo anurodho nandī nandirāgo cittassa sārāgo icchā mucchā ajjhosānaṁ gedho paligedho saṅgo paṅko ejā māyā janikā sañjananī sibbinī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sineho apekkhā paṭibandhu āsā āsīsanā āsīsitattaṁ rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañjikatā sādhukamyatā adhammarāgo visamalobho nikanti nikāmanā patthanā pihanā sampatthanā kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ dukkhamūlaṁ dukkhanidānaṁ dukkhappabhavo mārapāso mārabaḷisaṁ māravisayo māranivāso mārabandhanaṁ taṇhānadī taṇhājālaṁ taṇhāgaddulaṁ taṇhāsamuddo abhijjhā lobho akusalamūlaṁ. </span></div><p><div class=verse-container id=cnd23:64.1><span>Visattikāti kenaṭṭhena visattikā? </span></div><p><div class=verse-container id=cnd23:64.2><span>Visālāti visattikā visatāti visattikā, </span></div><p><div class=verse-container id=cnd23:64.3><span>visaṭāti visattikā, </span></div><p><div class=verse-container id=cnd23:64.4><span>visamāti visattikā, </span></div><p><div class=verse-container id=cnd23:64.5><span>visakkatīti visattikā, </span></div><p><div class=verse-container id=cnd23:64.6><span>visaṁharatīti visattikā, </span></div><p><div class=verse-container id=cnd23:64.7><span>visaṁvādikāti visattikā, </span></div><p><div class=verse-container id=cnd23:64.8><span>visamūlāti visattikā, </span></div><p><div class=verse-container id=cnd23:64.9><span>visaphalāti visattikā, </span></div><p><div class=verse-container id=cnd23:64.10><span>visaparibhogāti visattikā. </span></div><p><div class=verse-container id=cnd23:64.11><span>Visālā vā pana taṇhā rūpe sadde gandhe rase phoṭṭhabbe kule gaṇe āvāse lābhe yase pasaṁsāya sukhe cīvare piṇḍapāte senāsane gilānapaccayabhesajjaparikkhāre kāmadhātuyā rūpadhātuyā arūpadhātuyā kāmabhave rūpabhave arūpabhave saññābhave asaññābhave nevasaññānāsaññābhave ekavokārabhave catuvokārabhave pañcavokārabhave atīte anāgate paccuppanne diṭṭhasutamutaviññātabbesu dhammesu visatā vitthatāti—</span></div><p><div class=verse-container id=cnd23:64.12><span>visattikāti—</span></div><p><div class=verse-container id=cnd23:64.13><span>vaṁso visālova yathā visatto. </span></div><p><div class=verse-container id=cnd23:65.1><span>Puttesu dāresu ca yā apekkhāti. </span></div><p><div class=verse-container id=cnd23:65.2><span>Puttāti cattāro puttā—</span></div><p><div class=verse-container id=cnd23:65.3><span>atrajo putto, </span></div><p><div class=verse-container id=cnd23:65.4><span>khettajo putto, dinnako putto, antevāsiko putto. </span></div><p><div class=verse-container id=cnd23:65.5><span>Dārā vuccanti bhariyāyo. </span></div><p><div class=verse-container id=cnd23:65.6><span>Apekkhā vuccanti taṇhā. </span></div><p><div class=verse-container id=cnd23:65.7><span>Yo rāgo sārāgo …pe… abhijjhā lobho akusalamūlanti—</span></div><p><div class=verse-container id=cnd23:65.8><span>puttesu dāresu ca yā apekkhā. </span></div><p><div class=verse-container id=cnd23:66.1><span>Vaṁsakkaḷīrova asajjamānoti vaṁso vuccati veḷugumbo. </span></div><p><div class=verse-container id=cnd23:66.2><span>Yathā veḷugumbasmiṁ taruṇakā kaḷīrakā asattā alaggā agadhitā apalibuddhā nikkhantā nissaṭā vippamuttā evameva. </span></div><p><div class=verse-container id=cnd23:66.3><span>Sajjāti dve sajjanā—</span></div><p><div class=verse-container id=cnd23:66.4><span>taṇhāsajjanā ca diṭṭhisajjanā ca …pe… </span></div><p><div class=verse-container id=cnd23:66.5><span>ayaṁ taṇhāsajjanā …pe… </span></div><p><div class=verse-container id=cnd23:66.6><span>ayaṁ diṭṭhisajjanā. </span></div><p><div class=verse-container id=cnd23:66.7><span>Tassa paccekasambuddhassa taṇhāsajjanā pahīnā, diṭṭhisajjanā paṭinissaṭṭhā. </span></div><p><div class=verse-container id=cnd23:66.8><span>Taṇhāsajjanāya pahīnattā diṭṭhisajjanāya paṭinissaṭṭhattā so paccekasambuddho rūpe na sajjati sadde na sajjati gandhe na sajjati rase na sajjati phoṭṭhabbe na sajjati kule …pe… </span></div><p><div class=verse-container id=cnd23:66.9><span>gaṇe … </span></div><p><div class=verse-container id=cnd23:66.10><span>āvāse … </span></div><p><div class=verse-container id=cnd23:66.11><span>lābhe … </span></div><p><div class=verse-container id=cnd23:66.12><span>yase … </span></div><p><div class=verse-container id=cnd23:66.13><span>pasaṁsāya … </span></div><p><div class=verse-container id=cnd23:66.14><span>sukhe … </span></div><p><div class=verse-container id=cnd23:66.15><span>cīvare … </span></div><p><div class=verse-container id=cnd23:66.16><span>piṇḍapāte … </span></div><p><div class=verse-container id=cnd23:66.17><span>senāsane … </span></div><p><div class=verse-container id=cnd23:66.18><span>gilānapaccayabhesajjaparikkhāre … </span></div><p><div class=verse-container id=cnd23:66.19><span>kāmadhātuyā … </span></div><p><div class=verse-container id=cnd23:66.20><span>rūpadhātuyā … </span></div><p><div class=verse-container id=cnd23:66.21><span>arūpadhātuyā … </span></div><p><div class=verse-container id=cnd23:66.22><span>kāmabhave … </span></div><p><div class=verse-container id=cnd23:66.23><span>rūpabhave … </span></div><p><div class=verse-container id=cnd23:66.24><span>arūpabhave … </span></div><p><div class=verse-container id=cnd23:66.25><span>saññābhave … </span></div><p><div class=verse-container id=cnd23:66.26><span>asaññābhave … </span></div><p><div class=verse-container id=cnd23:66.27><span>nevasaññānāsaññābhave … </span></div><p><div class=verse-container id=cnd23:66.28><span>ekavokārabhave … </span></div><p><div class=verse-container id=cnd23:66.29><span>catuvokārabhave … </span></div><p><div class=verse-container id=cnd23:66.30><span>pañcavokārabhave … </span></div><p><div class=verse-container id=cnd23:66.31><span>atīte … </span></div><p><div class=verse-container id=cnd23:66.32><span>anāgate … </span></div><p><div class=verse-container id=cnd23:66.33><span>paccuppanne … </span></div><p><div class=verse-container id=cnd23:66.34><span>diṭṭhasutamutaviññātabbesu dhammesu na sajjati na gaṇhāti na bajjhati na palibajjhati na mucchati; </span></div><p><div class=verse-container id=cnd23:66.35><span>nikkhanto nissaṭo vippamutto visaññutto vimariyādikatena cetasā viharatīti—</span></div><p><div class=verse-container id=cnd23:66.36><span>vaṁsakkaḷīrova asajjamāno, eko care khaggavisāṇakappo. </span></div><p><div class=verse-container id=cnd23:66.37><span>Tenāha so paccekasambuddho—</span></div><p><div class=verse-container id=cnd23:67.1><span>“Vaṁso visālova yathā visatto, </span></div><p><div class=verse-container id=cnd23:67.2><span>Puttesu dāresu ca yā apekkhā; </span></div><p><div class=verse-container id=cnd23:67.3><span>Vaṁsakkaḷīrova asajjamāno, </span></div><p><div class=verse-container id=cnd23:67.4><span>Eko care khaggavisāṇakappo”ti. </span></div><p><div class=verse-container id=cnd23:68.1><span>Migo araññamhi yathā abaddho, </span></div><p><div class=verse-container id=cnd23:68.2><span>Yenicchakaṁ gacchati gocarāya; </span></div><p><div class=verse-container id=cnd23:68.3><span>Viññū naro seritaṁ pekkhamāno, </span></div><p><div class=verse-container id=cnd23:68.4><span>Eko care khaggavisāṇakappo. </span></div><p><div class=verse-container id=cnd23:69.1><span>Migo araññamhi yathā abaddho, yenicchakaṁ gacchati gocarāyāti. </span></div><p><div class=verse-container id=cnd23:69.2><span>Migoti dve migā—</span></div><p><div class=verse-container id=cnd23:69.3><span>eṇimigo ca pasadamigo ca. </span></div><p><div class=verse-container id=cnd23:69.4><span>Yathā āraññiko migo araññe pavane caramāno vissattho gacchati vissattho tiṭṭhati vissattho nisīdati vissattho seyyaṁ kappeti. </span></div><p><div class=verse-container id=cnd23:70.1><span>Vuttañhetaṁ bhagavatā—</span></div><p><div class=verse-container id=cnd23:70.2><span>“seyyathāpi, bhikkhave, āraññiko migo araññe pavane caramāno vissattho gacchati vissattho tiṭṭhati vissattho nisīdati vissattho seyyaṁ kappeti. </span></div><p><div class=verse-container id=cnd23:70.3><span>Taṁ kissa hetu? </span></div><p><div class=verse-container id=cnd23:70.4><span>Anāpāthagato, bhikkhave, luddassa. </span></div><p><div class=verse-container id=cnd23:70.5><span>Evameva kho, bhikkhave, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati. </span></div><p><div class=verse-container id=cnd23:70.6><span>Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’. </span></div><p><div class=verse-container id=cnd23:71.1><span>Puna caparaṁ, bhikkhave, bhikkhu vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati. </span></div><p><div class=verse-container id=cnd23:71.2><span>Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’. </span></div><p><div class=verse-container id=cnd23:72.1><span>Puna caparaṁ, bhikkhave, bhikkhu pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti, yaṁ taṁ ariyā ācikkhanti ‘upekkhako satimā sukhavihārī’ti tatiyaṁ jhānaṁ upasampajja viharati. </span></div><p><div class=verse-container id=cnd23:72.2><span>Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’. </span></div><p><div class=verse-container id=cnd23:73.1><span>Puna caparaṁ, bhikkhave, bhikkhu sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati. </span></div><p><div class=verse-container id=cnd23:73.2><span>Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’. </span></div><p><div class=verse-container id=cnd23:74.1><span>Puna caparaṁ, bhikkhave, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati. </span></div><p><div class=verse-container id=cnd23:74.2><span>Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’. </span></div><p><div class=verse-container id=cnd23:75.1><span>Puna caparaṁ, bhikkhave, bhikkhu sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati …pe…. </span></div><p><div class=verse-container id=cnd23:76.1><span>Puna caparaṁ, bhikkhave, sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati …pe…. </span></div><p><div class=verse-container id=cnd23:77.1><span>Puna caparaṁ, bhikkhave, sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati …pe…. </span></div><p><div class=verse-container id=cnd23:78.1><span>Puna caparaṁ, bhikkhave, sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti. </span></div><p><div class=verse-container id=cnd23:78.2><span>Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’, tiṇṇo loke visattikaṁ. </span></div><p><div class=verse-container id=cnd23:78.3><span>So vissattho gacchati vissattho tiṭṭhati vissattho nisīdati vissattho seyyaṁ kappeti. </span></div><p><div class=verse-container id=cnd23:78.4><span>Taṁ kissa hetu? </span></div><p><div class=verse-container id=cnd23:78.5><span>Anāpāthagato, bhikkhave, pāpimato”ti—</span></div><p><div class=verse-container id=cnd23:78.6><span>migo araññamhi yathā abaddho, yenicchakaṁ gacchati gocarāya. </span></div><p><div class=verse-container id=cnd23:79.1><span>Viññū naro seritaṁ pekkhamānoti. </span></div><p><div class=verse-container id=cnd23:79.2><span>Viññūti paṇḍito paññavā buddhimā ñāṇī vibhāvī medhāvī. </span></div><p><div class=verse-container id=cnd23:79.3><span>Naroti satto māṇavo poso puggalo jīvo jāgu jantu indagu manujo. </span></div><p><div class=verse-container id=cnd23:79.4><span>Serīti dve serī—</span></div><p><div class=verse-container id=cnd23:79.5><span>dhammopi serī puggalopi serī. </span></div><p><div class=verse-container id=cnd23:79.6><span>Katamo dhammo serī? </span></div><p><div class=verse-container id=cnd23:79.7><span>Cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo—</span></div><p><div class=verse-container id=cnd23:79.8><span>ayaṁ dhammo serī. </span></div><p><div class=verse-container id=cnd23:79.9><span>Katamo puggalo serī? </span></div><p><div class=verse-container id=cnd23:79.10><span>Yo iminā serinā dhammena samannāgato, so vuccati puggalo serī. </span></div><p><div class=verse-container id=cnd23:79.11><span>Viññū naro seritaṁ pekkhamānoti viññū naro seritaṁ dhammaṁ pekkhamāno, dakkhamāno olokayamāno nijjhāyamāno upaparikkhamānoti—</span></div><p><div class=verse-container id=cnd23:79.12><span>viññū naro seritaṁ pekkhamāno, eko care khaggavisāṇakappo. </span></div><p><div class=verse-container id=cnd23:79.13><span>Tenāha so paccekasambuddho—</span></div><p><div class=verse-container id=cnd23:80.1><span>“Migo araññamhi yathā abaddho, </span></div><p><div class=verse-container id=cnd23:80.2><span>Yenicchakaṁ gacchati gocarāya; </span></div><p><div class=verse-container id=cnd23:80.3><span>Viññū naro seritaṁ pekkhamāno, </span></div><p><div class=verse-container id=cnd23:80.4><span>Eko care khaggavisāṇakappo”ti. </span></div><p><div class=verse-container id=cnd23:81.1><span>Āmantanā hoti sahāyamajjhe, </span></div><p><div class=verse-container id=cnd23:81.2><span>Vāse ṭhāne gamane cārikāya; </span></div><p><div class=verse-container id=cnd23:81.3><span>Anabhijjhitaṁ seritaṁ pekkhamāno, </span></div><p><div class=verse-container id=cnd23:81.4><span>Eko care khaggavisāṇakappo. </span></div><p><div class=verse-container id=cnd23:82.1><span>Āmantanā hoti sahāyamajjhe, vāse ṭhāne gamane cārikāyāti sahāyā vuccanti yehi saha āgamanaṁ phāsu gamanaṁ phāsu gamanāgamanaṁ phāsu ṭhānaṁ phāsu nisajjanaṁ phāsu sayanaṁ phāsu ālapanaṁ phāsu sallapanaṁ phāsu ullapanaṁ phāsu samullapanaṁ phāsu. </span></div><p><div class=verse-container id=cnd23:82.2><span>Āmantanā hoti sahāyamajjhe, vāse ṭhāne gamane cārikāyāti sahāyamajjhe vāsepi ṭhānepi gamanepi cārikāyapi attatthamantanā paratthamantanā ubhayatthamantanā diṭṭhadhammikatthamantanā samparāyikatthamantanā paramatthamantanā ti—</span></div><p><div class=verse-container id=cnd23:82.3><span>āmantanā hoti sahāyamajjhe, vāse ṭhāne gamane cārikāya. </span></div><p><div class=verse-container id=cnd23:83.1><span>Anabhijjhitaṁ seritaṁ pekkhamānoti anabhijjhitaṁ etaṁ vatthu bālānaṁ asappurisānaṁ titthiyānaṁ titthayasāvakānaṁ, yadidaṁ—</span></div><p><div class=verse-container id=cnd23:83.2><span>bhaṇḍukāsāyavatthavasanatā. </span></div><p><div class=verse-container id=cnd23:83.3><span>Abhijjhitaṁ etaṁ vatthu paṇḍitānaṁ sappurisānaṁ buddhasāvakānaṁ paccekabuddhānaṁ, yadidaṁ—</span></div><p><div class=verse-container id=cnd23:83.4><span>bhaṇḍukāsāyavatthavasanatā. </span></div><p><div class=verse-container id=cnd23:83.5><span>Serīti dve serī—</span></div><p><div class=verse-container id=cnd23:83.6><span>dhammopi serī puggalopi serī. </span></div><p><div class=verse-container id=cnd23:83.7><span>Katamo dhammo serī? </span></div><p><div class=verse-container id=cnd23:83.8><span>Cattāro satipaṭṭhānā …pe… </span></div><p><div class=verse-container id=cnd23:83.9><span>ariyo aṭṭhaṅgiko maggo—</span></div><p><div class=verse-container id=cnd23:83.10><span>ayaṁ dhammo serī. </span></div><p><div class=verse-container id=cnd23:83.11><span>Katamo puggalo serī? </span></div><p><div class=verse-container id=cnd23:83.12><span>Yo iminā serinā dhammena samannāgato, so vuccati puggalo serī. </span></div><p><div class=verse-container id=cnd23:83.13><span>Anabhijjhitaṁ seritaṁ pekkhamānoti seritaṁ dhammaṁ pekkhamāno dakkhamāno olokayamāno nijjhāyamāno upaparikkhamānoti—</span></div><p><div class=verse-container id=cnd23:83.14><span>anabhijjhitaṁ seritaṁ pekkhamāno, eko care khaggavisāṇakappo. </span></div><p><div class=verse-container id=cnd23:83.15><span>Tenāha so paccekasambuddho—</span></div><p><div class=verse-container id=cnd23:84.1><span>“Āmantanā hoti sahāyamajjhe, </span></div><p><div class=verse-container id=cnd23:84.2><span>Vāse ṭhāne gamane cārikāya; </span></div><p><div class=verse-container id=cnd23:84.3><span>Anabhijjhitaṁ seritaṁ pekkhamāno, </span></div><p><div class=verse-container id=cnd23:84.4><span>Eko care khaggavisāṇakappo”ti. </span></div><p><div class=verse-container id=cnd23:85.1><span>Khiḍḍā ratī hoti sahāyamajjhe, </span></div><p><div class=verse-container id=cnd23:85.2><span>Puttesu ca vipulaṁ hoti pemaṁ; </span></div><p><div class=verse-container id=cnd23:85.3><span>Piyavippayogaṁ vijigucchamāno, </span></div><p><div class=verse-container id=cnd23:85.4><span>Eko care khaggavisāṇakappo. </span></div><p><div class=verse-container id=cnd23:86.1><span>Khiḍḍā ratī hoti sahāyamajjheti. </span></div><p><div class=verse-container id=cnd23:86.2><span>Khiḍḍāti dve khiḍḍā—</span></div><p><div class=verse-container id=cnd23:86.3><span>kāyikā ca khiḍḍā vācasikā ca khiḍḍā. </span></div><p><div class=verse-container id=cnd23:86.4><span>Katamā kāyikā khiḍḍā? </span></div><p><div class=verse-container id=cnd23:86.5><span>Hatthīhipi kīḷanti, assehipi kīḷanti, rathehipi kīḷanti, dhanūhipi kīḷanti, tharūhipi kīḷanti, aṭṭhapadehipi kīḷanti, dasapadehipi kīḷanti, ākāsepi kīḷanti, parihārapathepi kīḷanti, santikāyapi kīḷanti, khalikāyapi kīḷanti, ghaṭikāyapi kīḷanti, salākahatthenapi kīḷanti, akkhenapi kīḷanti, paṅgacīrenapi kīḷanti, vaṅkakenapi kīḷanti, mokkhacikāyapi kīḷanti, ciṅgulakenapi kīḷanti, pattāḷhakenapi kīḷanti, rathakenapi kīḷanti, dhanukenapi kīḷanti, akkharikāyapi kīḷanti, manesikāyapi kīḷanti, yathāvajjenapi kīḷanti. </span></div><p><div class=verse-container id=cnd23:86.6><span>Ayaṁ kāyikā khiḍḍā. </span></div><p><div class=verse-container id=cnd23:87.1><span>Katamā vācasikā khiḍḍā? </span></div><p><div class=verse-container id=cnd23:87.2><span>Mukhabherikaṁ mukhālambaraṁ mukhaḍiṇḍimakaṁ mukhacalimakaṁ mukhakerakaṁ mukhadaddarikaṁ nāṭakaṁ lāsaṁ gītaṁ davakammaṁ. </span></div><p><div class=verse-container id=cnd23:87.3><span>Ayaṁ vācasikā khiḍḍā. </span></div><p><div class=verse-container id=cnd23:88.1><span>Ratīti anukkaṇṭhitādhivacanametaṁ ratīti. </span></div><p><div class=verse-container id=cnd23:88.2><span>Sahāyā vuccanti yehi saha āgamanaṁ phāsu gamanaṁ phāsu gamanāgamanaṁ phāsu ṭhānaṁ phāsu nisajjanaṁ phāsu sayanaṁ phāsu ālapanaṁ phāsu sallapanaṁ phāsu ullapanaṁ phāsu samullapanaṁ phāsu. </span></div><p><div class=verse-container id=cnd23:88.3><span>Khiḍḍā ratī hoti sahāyamajjheti khiḍḍā ca rati ca sahāyamajjhe hotīti—</span></div><p><div class=verse-container id=cnd23:88.4><span>khiḍḍā ratī hoti sahāyamajjhe. </span></div><p><div class=verse-container id=cnd23:89.1><span>Puttesu ca vipulaṁ hoti pemanti. </span></div><p><div class=verse-container id=cnd23:89.2><span>Puttāti cattāro puttā—</span></div><p><div class=verse-container id=cnd23:89.3><span>atrajo putto, khettajo putto, dinnako putto, antevāsiko putto. </span></div><p><div class=verse-container id=cnd23:89.4><span>Puttesu ca vipulaṁ hoti pemanti puttesu ca adhimattaṁ hoti pemanti—</span></div><p><div class=verse-container id=cnd23:89.5><span>puttesu ca vipulaṁ hoti pemaṁ. </span></div><p><div class=verse-container id=cnd23:90.1><span>Piyavippayogaṁ vijigucchamānoti dve piyā—</span></div><p><div class=verse-container id=cnd23:90.2><span>sattā vā saṅkhārā vā. </span></div><p><div class=verse-container id=cnd23:90.3><span>Katame sattā piyā? </span></div><p><div class=verse-container id=cnd23:90.4><span>Idha yassa te honti atthakāmā hitakāmā phāsukāmā yogakkhemakāmā mātā vā pitā vā bhātā vā bhaginī vā putto vā dhītā vā mittā vā amaccā vā ñātī vā sālohitā vā, ime sattā piyā. </span></div><p><div class=verse-container id=cnd23:91.1><span>Katame saṅkhārā piyā? </span></div><p><div class=verse-container id=cnd23:91.2><span>Manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, ime saṅkhārā piyā. </span></div><p><div class=verse-container id=cnd23:91.3><span>Piyavippayogaṁ vijigucchamānoti piyānaṁ vippayogaṁ vijigucchamāno aṭṭiyamāno harāyamānoti—</span></div><p><div class=verse-container id=cnd23:91.4><span>piyavippayogaṁ vijigucchamāno, eko care khaggavisāṇakappo. </span></div><p><div class=verse-container id=cnd23:91.5><span>Tenāha so paccekasambuddho—</span></div><p><div class=verse-container id=cnd23:92.1><span>“Khiḍḍā ratī hoti sahāyamajjhe, </span></div><p><div class=verse-container id=cnd23:92.2><span>Puttesu ca vipulaṁ hoti pemaṁ; </span></div><p><div class=verse-container id=cnd23:92.3><span>Piyavippayogaṁ vijigucchamāno, </span></div><p><div class=verse-container id=cnd23:92.4><span>Eko care khaggavisāṇakappo”ti. </span></div><p><div class=verse-container id=cnd23:93.1><span>Cātuddiso appaṭigho ca hoti, </span></div><p><div class=verse-container id=cnd23:93.2><span>Santussamāno itarītarena; </span></div><p><div class=verse-container id=cnd23:93.3><span>Parissayānaṁ sahitā achambhī, </span></div><p><div class=verse-container id=cnd23:93.4><span>Eko care khaggavisāṇakappo. </span></div><p><div class=verse-container id=cnd23:94.1><span>Cātuddiso appaṭigho ca hotīti. </span></div><p><div class=verse-container id=cnd23:94.2><span>Cātuddisoti so paccekasambuddho mettāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ, tathā catutthaṁ. Iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena appamāṇena averena abyāpajjena pharitvā viharati. </span></div><p><div class=verse-container id=cnd23:94.3><span>Karuṇāsahagatena …pe… </span></div><p><div class=verse-container id=cnd23:94.4><span>muditāsahagatena …pe… </span></div><p><div class=verse-container id=cnd23:94.5><span>upekkhāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ …pe… abyāpajjena pharitvā viharati. </span></div><p><div class=verse-container id=cnd23:94.6><span>Cātuddiso appaṭigho ca hotīti mettāya bhāvitattā ye puratthimāya disāya sattā te appaṭikūlā honti, ye dakkhiṇāya disāya sattā te appaṭikūlā honti, ye pacchimāya disāya sattā te appaṭikūlā honti, ye uttarāya disāya sattā te appaṭikūlā honti, ye puratthimāya anudisāya sattā te appaṭikūlā honti, ye dakkhiṇāya anudisāya sattā te appaṭikūlā honti, ye pacchimāya anudisāya sattā te appaṭikūlā honti, ye uttarāya anudisāya sattā te appaṭikūlā honti, ye heṭṭhimāya disāya sattā te appaṭikūlā honti, ye uparimāya disāya sattā te appaṭikūlā honti, ye disāsu vidisāsu sattā te appaṭikūlā honti; </span></div><p><div class=verse-container id=cnd23:94.7><span>karuṇāya bhāvitattā muditāya bhāvitattā upekkhāya bhāvitattā ye puratthimāya disāya sattā te appaṭikūlā honti …pe… </span></div><p><div class=verse-container id=cnd23:94.8><span>ye disāsu vidisāsu sattā te appaṭikūlā hontīti—</span></div><p><div class=verse-container id=cnd23:94.9><span>cātuddiso appaṭigho ca hoti. </span></div><p><div class=verse-container id=cnd23:95.1><span>Santussamāno itarītarenāti so paccekasambuddho santuṭṭho hoti itarītarena cīvarena, itarītaracīvarasantuṭṭhiyā ca vaṇṇavādī, na ca cīvarahetu anesanaṁ appatirūpaṁ āpajjati. </span></div><p><div class=verse-container id=cnd23:95.2><span>Aladdhā ca cīvaraṁ na paritassati, laddhā ca cīvaraṁ agadhito amucchito anajjhosanno ādīnavadassāvī nissaraṇapañño paribhuñjati. </span></div><p><div class=verse-container id=cnd23:95.3><span>Tāya ca pana itarītaracīvarasantuṭṭhiyā nevattānukkaṁseti na paraṁ vambheti. </span></div><p><div class=verse-container id=cnd23:95.4><span>Yo hi tattha dakkho analaso sampajāno patissato, ayaṁ vuccati paccekasambuddho porāṇe aggaññe ariyavaṁse ṭhito. </span></div><p><div class=verse-container id=cnd23:95.5><span>Santuṭṭho hoti itarītarena piṇḍapātena …pe… </span></div><p><div class=verse-container id=cnd23:96.1><span>Santuṭṭho hoti itarītarena senāsanena …pe… </span></div><p><div class=verse-container id=cnd23:96.2><span>santuṭṭho hoti itarītarena gilānapaccayabhesajjaparikkhārena, itarītaragilānapaccayabhesajjaparikkhārasantuṭṭhiyā ca vaṇṇavādī, na ca gilānapaccayabhesajjaparikkhārahetu anesanaṁ appatirūpaṁ āpajjati. </span></div><p><div class=verse-container id=cnd23:96.3><span>Aladdhā ca gilānapaccayabhesajjaparikkhārānaṁ na paritassati. </span></div><p><div class=verse-container id=cnd23:96.4><span>Laddhā ca gilānapaccayabhesajjaparikkhāraṁ agadhito amucchito anajjhosanno ādīnavadassāvī nissaraṇapañño paribhuñjati. </span></div><p><div class=verse-container id=cnd23:96.5><span>Tāya ca itarītaragilānapaccayabhesajjaparikkhārasantuṭṭhiyā nevattānukkaṁseti na paraṁ vambheti. </span></div><p><div class=verse-container id=cnd23:96.6><span>Yo hi tattha dakkho analaso sampajāno patissato, ayaṁ vuccati paccekasambuddho porāṇe aggaññe ariyavaṁse ṭhitoti—</span></div><p><div class=verse-container id=cnd23:96.7><span>santussamāno itarītarena. </span></div><p><div class=verse-container id=cnd23:97.1><span>Parissayānaṁ sahitā achambhīti. </span></div><p><div class=verse-container id=cnd23:97.2><span>Parissayāti dve parissayā—</span></div><p><div class=verse-container id=cnd23:97.3><span>pākaṭaparissayā ca paṭicchannaparissayā ca. </span></div><p><div class=verse-container id=cnd23:97.4><span>Katame pākaṭaparissayā? </span></div><p><div class=verse-container id=cnd23:97.5><span>Sīhā byagghā dīpī acchā taracchā kokā mahiṁsā hatthī ahī vicchikā satapadī, corā vā assu mānavā vā katakammā vā akatakammā vā, cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍāho jaro kucchirogo mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā vitacchikā lohitapittaṁ madhumeho aṁsā piḷakā bhagandalā, pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā ābādhā opakkamikā ābādhā kammavipākajā ābādhā, sītaṁ uṇhaṁ jighacchā pipāsā uccāro passāvo ḍaṁsamakasavātātapasarīsapasamphassā iti vā. </span></div><p><div class=verse-container id=cnd23:97.6><span>Ime vuccanti pākaṭaparissayā. </span></div><p><div class=verse-container id=cnd23:98.1><span>Katame paṭicchannaparissayā? </span></div><p><div class=verse-container id=cnd23:98.2><span>Kāyaduccaritaṁ vacīduccaritaṁ manoduccaritaṁ kāmacchandanīvaraṇaṁ byāpādanīvaraṇaṁ thinamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ rāgo doso moho kodho upanāho makkho paḷāso issā macchariyaṁ māyā sāṭheyyaṁ thambho sārambho māno atimāno mado pamādo, sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā. </span></div><p><div class=verse-container id=cnd23:98.3><span>Ime vuccanti paṭicchannaparissayā. </span></div><p><div class=verse-container id=cnd23:99.1><span>Parissayāti kenaṭṭhena parissayā? </span></div><p><div class=verse-container id=cnd23:99.2><span>Parisahantīti parissayā, parihānāya saṁvattantīti parissayā, tatrāsayāti parissayā. </span></div><p><div class=verse-container id=cnd23:99.3><span>Kathaṁ parisahantīti parissayā? </span></div><p><div class=verse-container id=cnd23:99.4><span>Te parissayā taṁ puggalaṁ sahanti parisahanti abhibhavanti ajjhottharanti pariyādiyanti maddanti. </span></div><p><div class=verse-container id=cnd23:99.5><span>Evaṁ parisahantīti—</span></div><p><div class=verse-container id=cnd23:99.6><span>parissayā. </span></div><p><div class=verse-container id=cnd23:100.1><span>Kathaṁ parihānāya saṁvattantīti parissayā? </span></div><p><div class=verse-container id=cnd23:100.2><span>Te parissayā kusalānaṁ dhammānaṁ antarāyāya parihānāya saṁvattanti. </span></div><p><div class=verse-container id=cnd23:100.3><span>Katamesaṁ kusalānaṁ dhammānaṁ? </span></div><p><div class=verse-container id=cnd23:100.4><span>Sammāpaṭipadāya anulomapaṭipadāya apaccanīkapaṭipadāya anvatthapaṭipadāya dhammānudhammapaṭipadāya sīlesu paripūrakāritāya indriyesu guttadvāratāya bhojane mattaññutāya jāgariyānuyogassa satisampajaññassa catunnaṁ satipaṭṭhānānaṁ bhāvanānuyogassa, catunnaṁ sammappadhānānaṁ … </span></div><p><div class=verse-container id=cnd23:100.5><span>catunnaṁ iddhipādānaṁ … </span></div><p><div class=verse-container id=cnd23:100.6><span>pañcannaṁ indriyānaṁ … </span></div><p><div class=verse-container id=cnd23:100.7><span>pañcannaṁ balānaṁ … </span></div><p><div class=verse-container id=cnd23:100.8><span>sattannaṁ bojjhaṅgānaṁ … </span></div><p><div class=verse-container id=cnd23:100.9><span>ariyassa aṭṭhaṅgikassa maggassa bhāvanānuyogassa—</span></div><p><div class=verse-container id=cnd23:100.10><span>imesaṁ kusalānaṁ dhammānaṁ antarāyāya parihānāya saṁvattanti. </span></div><p><div class=verse-container id=cnd23:100.11><span>Evaṁ parihānāya saṁvattantīti—</span></div><p><div class=verse-container id=cnd23:100.12><span>parissayā. </span></div><p><div class=verse-container id=cnd23:101.1><span>Kathaṁ tatrāsayāti parissayā? </span></div><p><div class=verse-container id=cnd23:101.2><span>Tatthete pāpakā akusalā dhammā uppajjanti attabhāvasannissayā. </span></div><p><div class=verse-container id=cnd23:101.3><span>Yathā bile bilāsayā pāṇā sayanti, dake dakāsayā pāṇā sayanti, vane vanāsayā pāṇā sayanti, rukkhe rukkhāsayā pāṇā sayanti; </span></div><p><div class=verse-container id=cnd23:101.4><span>evameva tatthete pāpakā akusalā dhammā uppajjanti attabhāvasannissayāti. </span></div><p><div class=verse-container id=cnd23:101.5><span>Evampi tatrāsayāti—</span></div><p><div class=verse-container id=cnd23:101.6><span>parissayā. </span></div><p><div class=verse-container id=cnd23:102.1><span>Vuttañhetaṁ bhagavatā—</span></div><p><div class=verse-container id=cnd23:102.2><span>“sāntevāsiko, bhikkhave, bhikkhu sācariyako dukkhaṁ na phāsu viharati. </span></div><p><div class=verse-container id=cnd23:102.3><span>Kathañca, bhikkhave, bhikkhu sāntevāsiko sācariyako dukkhaṁ na phāsu viharati? </span></div><p><div class=verse-container id=cnd23:102.4><span>Idha, bhikkhave, bhikkhu cakkhunā rūpaṁ disvā uppajjanti ye pāpakā akusalā dhammā, sarasaṅkappā saṁyojanīyā, tyassa anto vasanti anvāssavanti pāpakā akusalā dhammāti. </span></div><p><div class=verse-container id=cnd23:102.5><span>Tasmā sāntevāsiko vuccati. </span></div><p><div class=verse-container id=cnd23:102.6><span>Tena samudācarena samudācaranti naṁ pāpakā akusalā dhammāti. </span></div><p><div class=verse-container id=cnd23:102.7><span>Tasmā sācariyakoti vuccati. </span></div><p><div class=verse-container id=cnd23:103.1><span>Puna caparaṁ, bhikkhave, bhikkhuno sotena saddaṁ sutvā …pe… </span></div><p><div class=verse-container id=cnd23:103.2><span>ghānena gandhaṁ ghāyitvā …pe… </span></div><p><div class=verse-container id=cnd23:103.3><span>jivhāya rasaṁ sāyitvā …pe… </span></div><p><div class=verse-container id=cnd23:103.4><span>kāyena phoṭṭhabbaṁ phusitvā …pe… </span></div><p><div class=verse-container id=cnd23:103.5><span>manasā dhammaṁ viññāya uppajjanti ye pāpakā akusalā dhammā sarasaṅkappā saṁyojanīyā, tyassa anto vasanti anvāssavanti pāpakā akusalā dhammāti. </span></div><p><div class=verse-container id=cnd23:103.6><span>Tasmā sāntevāsikoti vuccati. </span></div><p><div class=verse-container id=cnd23:103.7><span>Tena samudācarena samudācaranti naṁ pāpakā akusalā dhammāti. </span></div><p><div class=verse-container id=cnd23:103.8><span>Tasmā sācariyakoti vuccati. </span></div><p><div class=verse-container id=cnd23:103.9><span>Evaṁ kho, bhikkhave, bhikkhu sāntevāsiko sācariyako dukkhaṁ na phāsu viharatī”ti. </span></div><p><div class=verse-container id=cnd23:103.10><span>Evampi, tatrāsayāti—</span></div><p><div class=verse-container id=cnd23:103.11><span>parissayā. </span></div><p><div class=verse-container id=cnd23:104.1><span>Vuttañhetaṁ bhagavatā—</span></div><p><div class=verse-container id=cnd23:104.2><span>“tayome, bhikkhave, antarāmalā antarāamittā antarāsapattā antarāvadhakā antarāpaccatthikā. </span></div><p><div class=verse-container id=cnd23:104.3><span>Katame tayo? </span></div><p><div class=verse-container id=cnd23:104.4><span>Lobho, bhikkhave, antarāmalo antarāamitto antarāsapatto antarāvadhako antarāpaccatthiko, doso, bhikkhave …pe… </span></div><p><div class=verse-container id=cnd23:104.5><span>moho, bhikkhave, antarāmalo antarāamitto antarāsapatto antarāvadhako antarāpaccatthiko. </span></div><p><div class=verse-container id=cnd23:104.6><span>Ime kho, bhikkhave, tayo antarāmalā antarāamittā antarāsapattā antarāvadhakā antarāpaccatthikāti. </span></div><p><div class=verse-container id=cnd23:105.1><span>Anatthajanano lobho, </span></div><p><div class=verse-container id=cnd23:105.2><span>lobho cittappakopano; </span></div><p><div class=verse-container id=cnd23:105.3><span>Bhayamantarato jātaṁ, </span></div><p><div class=verse-container id=cnd23:105.4><span>taṁ jano nāvabujjhati. </span></div><p><div class=verse-container id=cnd23:106.1><span>Luddho atthaṁ na jānāti, </span></div><p><div class=verse-container id=cnd23:106.2><span>luddho dhammaṁ na passati; </span></div><p><div class=verse-container id=cnd23:106.3><span>Andhatamaṁ tadā hoti, </span></div><p><div class=verse-container id=cnd23:106.4><span>yaṁ lobho sahate naraṁ. </span></div><p><div class=verse-container id=cnd23:107.1><span>Anatthajanano doso, </span></div><p><div class=verse-container id=cnd23:107.2><span>doso cittappakopano; </span></div><p><div class=verse-container id=cnd23:107.3><span>Bhayamantarato jātaṁ, </span></div><p><div class=verse-container id=cnd23:107.4><span>taṁ jano nāvabujjhati. </span></div><p><div class=verse-container id=cnd23:108.1><span>Duṭṭho atthaṁ na jānāti, </span></div><p><div class=verse-container id=cnd23:108.2><span>duṭṭho dhammaṁ na passati; </span></div><p><div class=verse-container id=cnd23:108.3><span>Andhatamaṁ tadā hoti, </span></div><p><div class=verse-container id=cnd23:108.4><span>yaṁ doso sahate naraṁ. </span></div><p><div class=verse-container id=cnd23:109.1><span>Anatthajanano moho, </span></div><p><div class=verse-container id=cnd23:109.2><span>moho cittappakopano; </span></div><p><div class=verse-container id=cnd23:109.3><span>Bhayamantarato jātaṁ, </span></div><p><div class=verse-container id=cnd23:109.4><span>taṁ jano nāvabujjhati. </span></div><p><div class=verse-container id=cnd23:110.1><span>Mūḷho atthaṁ na jānāti, </span></div><p><div class=verse-container id=cnd23:110.2><span>mūḷho dhammaṁ na passati; </span></div><p><div class=verse-container id=cnd23:110.3><span>Andhatamaṁ tadā hoti, </span></div><p><div class=verse-container id=cnd23:110.4><span>yaṁ moho sahate naran”ti. </span></div><p><div class=verse-container id=cnd23:111.1><span>Evampi, tatrāsayāti—</span></div><p><div class=verse-container id=cnd23:111.2><span>parissayā. </span></div><p><div class=verse-container id=cnd23:112.1><span>Vuttañhetaṁ bhagavatā—</span></div><p><div class=verse-container id=cnd23:112.2><span>“tayo kho, mahārāja, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya. </span></div><p><div class=verse-container id=cnd23:112.3><span>Katame tayo? </span></div><p><div class=verse-container id=cnd23:112.4><span>Lobho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya; </span></div><p><div class=verse-container id=cnd23:112.5><span>doso kho, mahārāja …pe… </span></div><p><div class=verse-container id=cnd23:112.6><span>moho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya. </span></div><p><div class=verse-container id=cnd23:112.7><span>Ime kho, mahārāja, tayo purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya. </span></div><p><div class=verse-container id=cnd23:113.1><span>Lobho doso ca moho ca, </span></div><p><div class=verse-container id=cnd23:113.2><span>purisaṁ pāpacetasaṁ; </span></div><p><div class=verse-container id=cnd23:113.3><span>Hiṁsanti attasambhūtā, </span></div><p><div class=verse-container id=cnd23:113.4><span>tacasāraṁva samphalan”ti. </span></div><p><div class=verse-container id=cnd23:114.1><span>Evampi, tatrāsayāti—</span></div><p><div class=verse-container id=cnd23:114.2><span>parissayā. </span></div><p><div class=verse-container id=cnd23:115.1><span>Vuttañhetaṁ bhagavatā—</span></div><p><div class=verse-container id=cnd23:116.1><span>“Rāgo ca doso ca itonidānā, </span></div><p><div class=verse-container id=cnd23:116.2><span>Aratī ratī lomahaṁso itojā; </span></div><p><div class=verse-container id=cnd23:116.3><span>Ito samuṭṭhāya manovitakkā, </span></div><p><div class=verse-container id=cnd23:116.4><span>Kumārakā dhaṅkamivossajantī”ti. </span></div><p><div class=verse-container id=cnd23:117.1><span>Evampi, tatrāsayāti—</span></div><p><div class=verse-container id=cnd23:117.2><span>parissayā. </span></div><p><div class=verse-container id=cnd23:118.1><span>Parissayānaṁ sahitāti parissaye sahitā ārādhitā ajjhottharitā pariyāditā paṭinissatāti—</span></div><p><div class=verse-container id=cnd23:118.2><span>parissayānaṁ sahitā. </span></div><p><div class=verse-container id=cnd23:119.1><span>Achambhīti so paccekasambuddho abhīrū acchambhī anutrāsī apalāyī pahīnabhayabheravo vigatalomahaṁso viharatīti—</span></div><p><div class=verse-container id=cnd23:119.2><span>parissayānaṁ sahitā acchambhī, eko care khaggavisāṇakappo. </span></div><p><div class=verse-container id=cnd23:119.3><span>Tenāha so paccekasambuddho—</span></div><p><div class=verse-container id=cnd23:120.1><span>“Cātuddiso appaṭigho ca hoti, </span></div><p><div class=verse-container id=cnd23:120.2><span>Santussamāno itarītarena; </span></div><p><div class=verse-container id=cnd23:120.3><span>Parissayānaṁ sahitā achambhī, </span></div><p><div class=verse-container id=cnd23:120.4><span>Eko care khaggavisāṇakappo”ti. </span></div><p><div class=verse-container id=cnd23:121.1><span>Dussaṅgahā pabbajitāpi eke, </span></div><p><div class=verse-container id=cnd23:121.2><span>Atho gahaṭṭhā gharamāvasantā; </span></div><p><div class=verse-container id=cnd23:121.3><span>Appossukko paraputtesu hutvā, </span></div><p><div class=verse-container id=cnd23:121.4><span>Eko care khaggavisāṇakappo. </span></div><p><div class=verse-container id=cnd23:122.1><span>Dussaṅgahā pabbajitāpi eketi pabbajitāpi idhekacce nissayepi diyyamāne uddesepi diyyamāne paripucchāyapi diyyamāne cīvarepi diyyamāne pattepi diyyamāne lohathālakepi diyyamāne dhammakaraṇepi diyyamāne parissāvanepi diyyamāne thavikepi diyyamāne upāhanepi diyyamāne kāyabandhanepi diyyamāne na suṇanti na sotaṁ odahanti na aññācittaṁ upaṭṭhapenti, anassavā avacanakarā paṭilomavuttino aññeneva mukhaṁ karontīti—</span></div><p><div class=verse-container id=cnd23:122.2><span>dussaṅgahā pabbajitāpi eke. </span></div><p><div class=verse-container id=cnd23:123.1><span>Atho gahaṭṭhā gharamāvasantāti gahaṭṭhāpi idhekacce hatthimhipi diyyamāne …pe… </span></div><p><div class=verse-container id=cnd23:123.2><span>rathepi khettepi vatthumhipi hiraññepi suvaṇṇepi diyyamāne gāmepi …pe… </span></div><p><div class=verse-container id=cnd23:123.3><span>nigamepi nagarepi … </span></div><p><div class=verse-container id=cnd23:123.4><span>raṭṭhepi … </span></div><p><div class=verse-container id=cnd23:123.5><span>janapadepi diyyamāne na suṇanti na sotaṁ odahanti na aññācittaṁ upaṭṭhapenti, anassavā avacanakarā paṭilomavuttino aññeneva mukhaṁ karontīti—</span></div><p><div class=verse-container id=cnd23:123.6><span>atho gahaṭṭhā gharamāvasantā. </span></div><p><div class=verse-container id=cnd23:124.1><span>Appossukko paraputtesu hutvāti attānaṁ ṭhapetvā sabbe imasmiṁ atthe paraputtā. </span></div><p><div class=verse-container id=cnd23:124.2><span>Tesu paraputtesu appossukko hutvā abyāvaṭo hutvā anapekkho hutvāti—</span></div><p><div class=verse-container id=cnd23:124.3><span>appossukko paraputtesu hutvā, eko care khaggavisāṇakappo. </span></div><p><div class=verse-container id=cnd23:124.4><span>Tenāha so paccekasambuddho—</span></div><p><div class=verse-container id=cnd23:125.1><span>“Dussaṅgahā pabbajitāpi eke, </span></div><p><div class=verse-container id=cnd23:125.2><span>Atho gahaṭṭhā gharamāvasantā; </span></div><p><div class=verse-container id=cnd23:125.3><span>Appossukko paraputtesu hutvā, </span></div><p><div class=verse-container id=cnd23:125.4><span>Eko care khaggavisāṇakappo”ti. </span></div><p><div class=verse-container id=cnd23:126.1><span>Oropayitvā gihibyañjanāni, </span></div><p><div class=verse-container id=cnd23:126.2><span>Sañchinnapatto yathā koviḷāro; </span></div><p><div class=verse-container id=cnd23:126.3><span>Chetvāna vīro gihibandhanāni, </span></div><p><div class=verse-container id=cnd23:126.4><span>Eko care khaggavisāṇakappo. </span></div><p><div class=verse-container id=cnd23:127.1><span>Oropayitvā gihibyañjanānīti gihibyañjanāni vuccanti kesā ca massū ca mālā ca gandhañca vilepanañca ābharaṇañca pilandhanañca vatthañca pārupanañca veṭhanañca ucchādanaṁ parimaddanaṁ nhāpanaṁ sambāhanaṁ ādāsaṁ añjanaṁ mālāgandhavilepanaṁ mukhacuṇṇaṁ mukhalepanaṁ hatthabandhaṁ sikhābandhaṁ daṇḍaṁ nāḷikaṁ khaggaṁ chattaṁ citrupāhanaṁ uṇhīsaṁ maṇiṁ vāḷabījaniṁ odātāni vatthāni dīghadasāni iti vā. </span></div><p><div class=verse-container id=cnd23:127.2><span>Oropayitvā gihibyañjanānīti gihibyañjanāni oropayitvā samoropayitvā nikkhipitvā paṭipassambhayitvāti—</span></div><p><div class=verse-container id=cnd23:127.3><span>oropayitvā gihibyañjanāni. </span></div><p><div class=verse-container id=cnd23:128.1><span>Sañchinnapatto yathā koviḷāroti yathā koviḷārassa pattāni chinnāni sañchinnāni patitāni paripatitāni, evameva tassa paccekasambuddhassa gihibyañjanāni chinnāni sañchinnāni patitānīti—</span></div><p><div class=verse-container id=cnd23:128.2><span>sañchinnapatto yathā koviḷāro. </span></div><p><div class=verse-container id=cnd23:129.1><span>Chetvāna vīro gihibandhanānīti. </span></div><p><div class=verse-container id=cnd23:129.2><span>Vīroti vīriyavāti vīro, pahūti vīro, visavīti vīro, alamattoti vīro, sūroti vīro, vikkanto abhīrū acchambhī anutrāsī apalāyī pahīnabhayabheravoti vīro, vigatalomahaṁsoti vīro. </span></div><p><div class=verse-container id=cnd23:130.1><span>Virato idha sabbapāpakehi, </span></div><p><div class=verse-container id=cnd23:130.2><span>Nirayadukkhaṁ aticca vīriyavāso; </span></div><p><div class=verse-container id=cnd23:130.3><span>So vīriyavā padhānavā, </span></div><p><div class=verse-container id=cnd23:130.4><span>Dhīro tādi pavuccate tathattā. </span></div><p><div class=verse-container id=cnd23:131.1><span>Gihibandhanāni vuccanti puttā ca bhariyā ca dāsā ca dāsī ca ajeḷakā ca kukkuṭasūkarā ca hatthigavāssavaḷavā ca khettañca vatthu ca hiraññañca suvaṇṇañca gāmanigamarājadhāniyo ca raṭṭhañca janapado ca koso ca koṭṭhāgārañca, yaṁ kiñci rajanīyavatthu. </span></div><p><div class=verse-container id=cnd23:132.1><span>Chetvāna vīro gihibandhanānīti so paccekasambuddho vīro gihibandhanāni chinditvā samucchinditvā jahitvā vinodetvā byantīkaritvā anabhāvaṁ gametvāti—</span></div><p><div class=verse-container id=cnd23:132.2><span>chetvāna vīro gihibandhanāni, eko care khaggavisāṇakappo. </span></div><p><div class=verse-container id=cnd23:132.3><span>Tenāha so paccekasambuddho—</span></div><p><div class=verse-container id=cnd23:133.1><span>“Oropayitvā gihibyañjanāni, </span></div><p><div class=verse-container id=cnd23:133.2><span>Sañchinnapatto yathā koviḷāro; </span></div><p><div class=verse-container id=cnd23:133.3><span>Chetvāna vīro gihibandhanāni, </span></div><p><div class=verse-container id=cnd23:133.4><span>Eko care khaggavisāṇakappo”ti. </span></div><p><div class=verse-container id=cnd23:133.5><span>Paṭhamo vaggo. </span></div><p><div class=verse-container id=cnd23:134.0><span>2. Dutiyavagga </span></div><p><div class=verse-container id=cnd23:134.1><span>Sace labhetha nipakaṁ sahāyaṁ, </span></div><p><div class=verse-container id=cnd23:134.2><span>Saddhiṁ caraṁ sādhuvihāri dhīraṁ; </span></div><p><div class=verse-container id=cnd23:134.3><span>Abhibhuyya sabbāni parissayāni, </span></div><p><div class=verse-container id=cnd23:134.4><span>Careyya tenattamano satīmā. </span></div><p><div class=verse-container id=cnd23:135.1><span>Sace labhetha nipakaṁ sahāyanti sace nipakaṁ paṇḍitaṁ paññavantaṁ buddhimantaṁ ñāṇiṁ vibhāviṁ medhāviṁ sahāyaṁ labheyya paṭilabheyya adhigaccheyya vindeyyāti—</span></div><p><div class=verse-container id=cnd23:135.2><span>sace labhetha nipakaṁ sahāyaṁ. </span></div><p><div class=verse-container id=cnd23:136.1><span>Saddhiṁ caraṁ sādhuvihāri dhīranti. </span></div><p><div class=verse-container id=cnd23:136.2><span>Saddhiṁ caranti ekato caraṁ. </span></div><p><div class=verse-container id=cnd23:136.3><span>Sādhuvihārinti paṭhamenapi jhānena sādhuvihāriṁ, dutiyenapi jhānena … </span></div><p><div class=verse-container id=cnd23:136.4><span>tatiyenapi jhānena … </span></div><p><div class=verse-container id=cnd23:136.5><span>catutthenapi jhānena sādhuvihāriṁ, mettāyapi cetovimuttiyā sādhuvihāriṁ, karuṇāyapi …pe… </span></div><p><div class=verse-container id=cnd23:136.6><span>muditāyapi … </span></div><p><div class=verse-container id=cnd23:136.7><span>upekkhāyapi cetovimuttiyā sādhuvihāriṁ, ākāsānañcāyatanasamāpattiyāpi sādhuvihāriṁ, viññāṇañcāyatanasamāpattiyāpi …pe… </span></div><p><div class=verse-container id=cnd23:136.8><span>ākiñcaññāyatanasamāpattiyāpi …pe… </span></div><p><div class=verse-container id=cnd23:136.9><span>nevasaññānāsaññāyatanasamāpattiyāpi sādhuvihāriṁ, nirodhasamāpattiyāpi sādhuvihāriṁ, phalasamāpattiyāpi sādhuvihāriṁ. </span></div><p><div class=verse-container id=cnd23:136.10><span>Dhīranti dhīraṁ paṇḍitaṁ paññavantaṁ buddhimantaṁ ñāṇiṁ vibhāviṁ medhāvinti—</span></div><p><div class=verse-container id=cnd23:136.11><span>saddhiṁ caraṁ sādhuvihāri dhīraṁ. </span></div><p><div class=verse-container id=cnd23:137.1><span>Abhibhuyya sabbāni parissayānīti. </span></div><p><div class=verse-container id=cnd23:137.2><span>Parissayāti dve parissayā—</span></div><p><div class=verse-container id=cnd23:137.3><span>pākaṭaparissayā ca paṭicchannaparissayā ca …pe… </span></div><p><div class=verse-container id=cnd23:137.4><span>ime vuccanti pākaṭaparissayā …pe… </span></div><p><div class=verse-container id=cnd23:137.5><span>ime vuccanti paṭicchannaparissayā …pe… </span></div><p><div class=verse-container id=cnd23:137.6><span>evampi, tatrāsayāti—</span></div><p><div class=verse-container id=cnd23:137.7><span>parissayā. </span></div><p><div class=verse-container id=cnd23:137.8><span>Abhibhuyya sabbāni parissayānīti sabbe parissaye abhibhuyya abhibhavitvā ajjhottharitvā pariyādiyitvā madditvāti—</span></div><p><div class=verse-container id=cnd23:137.9><span>abhibhuyya sabbāni parissayāni. </span></div><p><div class=verse-container id=cnd23:138.1><span>Careyya tenattamano satīmāti so paccekasambuddho tena nipakena paṇḍitena paññavantena buddhimantena ñāṇinā vibhāvinā medhāvinā sahāyena saddhiṁ attamano tuṭṭhamano haṭṭhamano pahaṭṭhamano udaggamano muditamano careyya vihareyya iriyeyya vatteyya pāleyya yapeyya yāpeyyāti—</span></div><p><div class=verse-container id=cnd23:138.2><span>careyya tenattamano. </span></div><p><div class=verse-container id=cnd23:138.3><span>Satīmāti so paccekasambuddho satimā hoti paramena satinepakkena samannāgato, cirakatampi cirabhāsitampi saritā anussaritāti—</span></div><p><div class=verse-container id=cnd23:138.4><span>careyya tenattamano satīmā. </span></div><p><div class=verse-container id=cnd23:138.5><span>Tenāha so paccekasambuddho—</span></div><p><div class=verse-container id=cnd23:139.1><span>“Sace labhetha nipakaṁ sahāyaṁ, </span></div><p><div class=verse-container id=cnd23:139.2><span>Saddhiṁ caraṁ sādhuvihāri dhīraṁ; </span></div><p><div class=verse-container id=cnd23:139.3><span>Abhibhuyya sabbāni parissayāni, </span></div><p><div class=verse-container id=cnd23:139.4><span>Careyya tenattamano satīmā”ti. </span></div><p><div class=verse-container id=cnd23:140.1><span>No ce labhetha nipakaṁ sahāyaṁ, </span></div><p><div class=verse-container id=cnd23:140.2><span>Saddhiṁ caraṁ sādhuvihāri dhīraṁ; </span></div><p><div class=verse-container id=cnd23:140.3><span>Rājāva raṭṭhaṁ vijitaṁ pahāya, </span></div><p><div class=verse-container id=cnd23:140.4><span>Eko care khaggavisāṇakappo. </span></div><p><div class=verse-container id=cnd23:141.1><span>No ce labhetha nipakaṁ sahāyanti no ce nipakaṁ paṇḍitaṁ paññavantaṁ buddhimantaṁ ñāṇiṁ vibhāviṁ medhāviṁ sahāyaṁ labheyya paṭilabheyya adhigaccheyya vindeyyāti—</span></div><p><div class=verse-container id=cnd23:141.2><span>no ce labhetha nipakaṁ sahāyaṁ. </span></div><p><div class=verse-container id=cnd23:142.1><span>Saddhiṁ caraṁ sādhuvihāri dhīranti. </span></div><p><div class=verse-container id=cnd23:142.2><span>Saddhiṁ caranti ekato caraṁ. </span></div><p><div class=verse-container id=cnd23:142.3><span>Sādhuvihārinti paṭhamenapi jhānena sādhuvihāriṁ …pe… </span></div><p><div class=verse-container id=cnd23:142.4><span>nirodhasamāpattiyāpi sādhuvihāriṁ, </span></div><p><div class=verse-container id=cnd23:142.5><span>phalasamāpattiyāpi sādhuvihāriṁ. </span></div><p><div class=verse-container id=cnd23:142.6><span>Dhīranti dhīraṁ paṇḍitaṁ paññavantaṁ buddhimantaṁ ñāṇiṁ vibhāviṁ medhāvinti—</span></div><p><div class=verse-container id=cnd23:142.7><span>saddhiṁ caraṁ sādhuvihāri dhīraṁ. </span></div><p><div class=verse-container id=cnd23:143.1><span>Rājāva raṭṭhaṁ vijitaṁ pahāyāti rājā khattiyo muddhābhisitto vijitasaṅgāmo nihatapaccāmitto laddhādhippāyo paripuṇṇakosakoṭṭhāgāro raṭṭhañca janapadañca kosañca koṭṭhāgārañca pahūtahiraññasuvaṇṇaṁ nagarañca pariccajitvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati iriyati vatteti pāleti yapeti yāpeti. </span></div><p><div class=verse-container id=cnd23:143.2><span>Evaṁ paccekasambuddhopi sabbaṁ gharāvāsapalibodhaṁ chinditvā puttadārapalibodhaṁ chinditvā ñātipalibodhaṁ chinditvā mittāmaccapalibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati iriyati vatteti pāleti yapeti yāpetīti—</span></div><p><div class=verse-container id=cnd23:143.3><span>rājāva raṭṭhaṁ vijitaṁ pahāya, eko care khaggavisāṇakappo. </span></div><p><div class=verse-container id=cnd23:143.4><span>Tenāha so paccekasambuddho—</span></div><p><div class=verse-container id=cnd23:144.1><span>“No ce labhetha nipakaṁ sahāyaṁ, </span></div><p><div class=verse-container id=cnd23:144.2><span>Saddhiṁ caraṁ sādhuvihāri dhīraṁ; </span></div><p><div class=verse-container id=cnd23:144.3><span>Rājāva raṭṭhaṁ vijitaṁ pahāya, </span></div><p><div class=verse-container id=cnd23:144.4><span>Eko care khaggavisāṇakappo”ti. </span></div><p><div class=verse-container id=cnd23:145.1><span>Addhā pasaṁsāma sahāyasampadaṁ, </span></div><p><div class=verse-container id=cnd23:145.2><span>Seṭṭhā samā sevitabbā sahāyā; </span></div><p><div class=verse-container id=cnd23:145.3><span>Ete aladdhā anavajjabhojī, </span></div><p><div class=verse-container id=cnd23:145.4><span>Eko care khaggavisāṇakappo. </span></div><p><div class=verse-container id=cnd23:146.1><span>Addhā pasaṁsāma sahāyasampadanti. </span></div><p><div class=verse-container id=cnd23:146.2><span>Addhāti ekaṁsavacanaṁ nissaṁsayavacanaṁ nikkaṅkhavacanaṁ advejjhavacanaṁ adveḷhakavacanaṁ niyogavacanaṁ apaṇṇakavacanaṁ aviraddhavacanaṁ avatthāpanavacanametaṁ—</span></div><p><div class=verse-container id=cnd23:146.3><span>addhāti. </span></div><p><div class=verse-container id=cnd23:146.4><span>Sahāyasampadanti sahāyasampadā vuccati yo so sahāyo asekkhena sīlakkhandhena samannāgato hoti, asekkhena samādhikkhandhena … </span></div><p><div class=verse-container id=cnd23:146.5><span>asekkhena paññākkhandhena … </span></div><p><div class=verse-container id=cnd23:146.6><span>asekkhena vimuttikkhandhena … </span></div><p><div class=verse-container id=cnd23:146.7><span>asekkhena vimuttiñāṇadassanakkhandhena samannāgato hoti. </span></div><p><div class=verse-container id=cnd23:146.8><span>Addhā pasaṁsāma sahāyasampadanti sahāyasampadaṁ pasaṁsāma thomema kittema vaṇṇemāti—</span></div><p><div class=verse-container id=cnd23:146.9><span>addhā pasaṁsāma sahāyasampadaṁ. </span></div><p><div class=verse-container id=cnd23:147.1><span>Seṭṭhā samā sevitabbā sahāyāti seṭṭhā honti sahāyā sīlena samādhinā paññāya vimuttiyā vimuttiñāṇadassanena; </span></div><p><div class=verse-container id=cnd23:147.2><span>samā sadisā honti sahāyā sīlena samādhinā paññāya vimuttiyā vimuttiñāṇadassanena. </span></div><p><div class=verse-container id=cnd23:147.3><span>Seṭṭhā vā sahāyā sadisā vā sahāyā sevitabbā bhajitabbā payirupāsitabbā paripucchitabbā paripañhitabbāti—</span></div><p><div class=verse-container id=cnd23:147.4><span>seṭṭhā samā sevitabbā sahāyā. </span></div><p><div class=verse-container id=cnd23:148.1><span>Ete aladdhā anavajjabhojīti atthi puggalo sāvajjabhojī atthi puggalo anavajjabhojīti. </span></div><p><div class=verse-container id=cnd23:148.2><span>Katamo ca puggalo sāvajjabhojī? </span></div><p><div class=verse-container id=cnd23:148.3><span>Idhekacco puggalo kuhanāya lapanāya nemittikatāya nippesikatāya lābhena lābhaṁ nijigīsanatāya dārudānena veḷudānena pattadānena pupphadānena phaladānena sinānadānena cuṇṇadānena mattikādānena dantakaṭṭhadānena mukhodakadānena cāṭukamyatāya muggasūpyatāya pāribhaṭyatāya pīṭhamaddikatāya vatthuvijjāya tiracchānavijjāya aṅgavijjāya nakkhattavijjāya dūtagamanena pahiṇagamanena jaṅghapesaniyena vejjakammena navakammena piṇḍapaṭipiṇḍakena dānānuppadānena, adhammena visamena laddhā labhitvā adhigantvā vinditvā paṭilabhitvā jīvikaṁ kappeti. </span></div><p><div class=verse-container id=cnd23:148.4><span>Ayaṁ vuccati puggalo sāvajjabhojī. </span></div><p><div class=verse-container id=cnd23:149.1><span>Katamo ca puggalo anavajjabhojī? </span></div><p><div class=verse-container id=cnd23:149.2><span>Idhekacco puggalo na kuhanāya na lapanāya na nemittikatāya na nippesikatāya na lābhena lābhaṁ nijigīsanatāya na dārudānena na veḷudānena na pattadānena na pupphadānena na phaladānena na sinānadānena na cuṇṇadānena na mattikādānena na dantakaṭṭhadānena na mukhodakadānena na cāṭukamyatāya na muggasūpyatāya na pāribhaṭyatāya na pīṭhamaddikatāya na vatthuvijjāya na tiracchānavijjāya na aṅgavijjāya na nakkhattavijjāya na dūtagamanena na pahiṇagamanena na jaṅghapesaniyena na vejjakammena na navakammena na piṇḍapaṭipiṇḍakena na dānānuppadānena, dhammena samena laddhā labhitvā adhigantvā vinditvā paṭilabhitvā jīvikaṁ kappeti. </span></div><p><div class=verse-container id=cnd23:149.3><span>Ayaṁ vuccati puggalo anavajjabhojī. </span></div><p><div class=verse-container id=cnd23:150.1><span>Ete aladdhā anavajjabhojīti ete anavajjabhojī aladdhā alabhitvā anadhigantvā avinditvā appaṭilabhitvāti—</span></div><p><div class=verse-container id=cnd23:150.2><span>ete aladdhā anavajjabhojī, eko care khaggavisāṇakappo. </span></div><p><div class=verse-container id=cnd23:150.3><span>Tenāha so paccekasambuddho—</span></div><p><div class=verse-container id=cnd23:151.1><span>“Addhā pasaṁsāma sahāyasampadaṁ, </span></div><p><div class=verse-container id=cnd23:151.2><span>Seṭṭhā samā sevitabbā sahāyā; </span></div><p><div class=verse-container id=cnd23:151.3><span>Ete aladdhā anavajjabhojī, </span></div><p><div class=verse-container id=cnd23:151.4><span>Eko care khaggavisāṇakappo”ti. </span></div><p><div class=verse-container id=cnd23:152.1><span>Disvā suvaṇṇassa pabhassarāni, </span></div><p><div class=verse-container id=cnd23:152.2><span>Kammāraputtena suniṭṭhitāni; </span></div><p><div class=verse-container id=cnd23:152.3><span>Saṅghaṭṭayantāni duve bhujasmiṁ, </span></div><p><div class=verse-container id=cnd23:152.4><span>Eko care khaggavisāṇakappo. </span></div><p><div class=verse-container id=cnd23:153.1><span>Disvā suvaṇṇassa pabhassarānīti disvā passitvā tulayitvā tīrayitvā vibhāvayitvā vibhūtaṁ katvā. </span></div><p><div class=verse-container id=cnd23:153.2><span>Suvaṇṇassāti jātarūpassa. </span></div><p><div class=verse-container id=cnd23:153.3><span>Pabhassarānīti parisuddhāni pariyodātānīti—</span></div><p><div class=verse-container id=cnd23:153.4><span>disvā suvaṇṇassa pabhassarāni. </span></div><p><div class=verse-container id=cnd23:154.1><span>Kammāraputtena suniṭṭhitānīti kammāraputto vuccati suvaṇṇakāro. </span></div><p><div class=verse-container id=cnd23:154.2><span>Kammāraputtena suniṭṭhitānīti kammāraputtena suniṭṭhitāni sukatāni suparikammakatānīti—</span></div><p><div class=verse-container id=cnd23:154.3><span>kammāraputtena suniṭṭhitāni. </span></div><p><div class=verse-container id=cnd23:155.1><span>Saṅghaṭṭayantāni duve bhujasminti bhujo vuccati hattho. </span></div><p><div class=verse-container id=cnd23:155.2><span>Yathā ekasmiṁ hatthe dve nūpurāni ghaṭṭenti; </span></div><p><div class=verse-container id=cnd23:155.3><span>evameva sattā taṇhāvasena diṭṭhivasena niraye ghaṭṭenti, tiracchānayoniyaṁ ghaṭṭenti, pettivisaye ghaṭṭenti, manussaloke ghaṭṭenti, devaloke ghaṭṭenti, gatiyā gatiṁ upapattiyā upapattiṁ paṭisandhiyā paṭisandhiṁ bhavena bhavaṁ saṁsārena saṁsāraṁ vaṭṭena vaṭṭaṁ ghaṭṭenti saṅghaṭṭenti saṅghaṭṭentā caranti viharanti iriyanti vattenti pālenti yapenti yāpentīti—</span></div><p><div class=verse-container id=cnd23:155.4><span>saṅghaṭṭayantāni duve bhujasmiṁ, eko care khaggavisāṇakappo. </span></div><p><div class=verse-container id=cnd23:155.5><span>Tenāha so paccekasambuddho—</span></div><p><div class=verse-container id=cnd23:156.1><span>“Disvā suvaṇṇassa pabhassarāni, </span></div><p><div class=verse-container id=cnd23:156.2><span>Kammāraputtena suniṭṭhitāni; </span></div><p><div class=verse-container id=cnd23:156.3><span>Saṅghaṭṭayantāni duve bhujasmiṁ, </span></div><p><div class=verse-container id=cnd23:156.4><span>Eko care khaggavisāṇakappo”. </span></div><p><div class=verse-container id=cnd23:157.1><span>Evaṁ dutīyena sahā mamassa, </span></div><p><div class=verse-container id=cnd23:157.2><span>Vācābhilāpo abhisajjanā vā; </span></div><p><div class=verse-container id=cnd23:157.3><span>Etaṁ bhayaṁ āyatiṁ pekkhamāno, </span></div><p><div class=verse-container id=cnd23:157.4><span>Eko care khaggavisāṇakappo. </span></div><p><div class=verse-container id=cnd23:158.1><span>Evaṁ dutīyena sahā mamassāti taṇhādutiyo vā hoti puggaladutiyo vā. </span></div><p><div class=verse-container id=cnd23:158.2><span>Kathaṁ taṇhādutiyo hoti? </span></div><p><div class=verse-container id=cnd23:158.3><span>Taṇhāti rūpataṇhā …pe… dhammataṇhā. </span></div><p><div class=verse-container id=cnd23:158.4><span>Yassesā taṇhā appahīnā, so vuccati taṇhādutiyo. </span></div><p><div class=verse-container id=cnd23:159.1><span>Taṇhādutiyo puriso, </span></div><p><div class=verse-container id=cnd23:159.2><span>dīghamaddhāna saṁsaraṁ; </span></div><p><div class=verse-container id=cnd23:159.3><span>Itthabhāvaññathābhāvaṁ, </span></div><p><div class=verse-container id=cnd23:159.4><span>saṁsāraṁ nātivattatīti. </span></div><p><div class=verse-container id=cnd23:160.1><span>Evaṁ taṇhādutiyo vā hoti. </span></div><p><div class=verse-container id=cnd23:161.1><span>Kathaṁ puggaladutiyo hoti? </span></div><p><div class=verse-container id=cnd23:161.2><span>Idhekacco na atthahetu na kāraṇahetu uddhato avūpasantacitto ekassa vā dutiyo hoti, dvinnaṁ vā tatiyo hoti, tiṇṇaṁ vā catuttho hoti. </span></div><p><div class=verse-container id=cnd23:161.3><span>Tattha bahuṁ samphappalāpaṁ palapati; </span></div><p><div class=verse-container id=cnd23:161.4><span>seyyathidaṁ—</span></div><p><div class=verse-container id=cnd23:161.5><span>rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ sayanakathaṁ mālākathaṁ gandhakathaṁ ñātikathaṁ yānakathaṁ gāmakathaṁ nigamakathaṁ nagarakathaṁ janapadakathaṁ itthikathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ itibhavābhavakathaṁ katheti. </span></div><p><div class=verse-container id=cnd23:161.6><span>Evaṁ puggaladutiyo hotīti—</span></div><p><div class=verse-container id=cnd23:161.7><span>evaṁ dutīyena sahā mamassa. </span></div><p><div class=verse-container id=cnd23:162.1><span>Vācābhilāpo abhisajjanā vāti vācābhilāpo vuccati bāttiṁsa tiracchānakathā, seyyathidaṁ—</span></div><p><div class=verse-container id=cnd23:162.2><span>rājakathaṁ …pe… </span></div><p><div class=verse-container id=cnd23:162.3><span>itibhavābhavakathaṁ. </span></div><p><div class=verse-container id=cnd23:162.4><span>Abhisajjanā vāti dve sajjanā—</span></div><p><div class=verse-container id=cnd23:162.5><span>taṇhāsajjanā ca diṭṭhisajjanā ca …pe… </span></div><p><div class=verse-container id=cnd23:162.6><span>ayaṁ taṇhāsajjanā …pe… </span></div><p><div class=verse-container id=cnd23:162.7><span>ayaṁ diṭṭhisajjanāti—</span></div><p><div class=verse-container id=cnd23:162.8><span>vācābhilāpo abhisajjanā vā. </span></div><p><div class=verse-container id=cnd23:163.1><span>Etaṁ bhayaṁ āyatiṁ pekkhamānoti. </span></div><p><div class=verse-container id=cnd23:163.2><span>Bhayanti jātibhayaṁ jarābhayaṁ byādhibhayaṁ maraṇabhayaṁ rājabhayaṁ corabhayaṁ aggibhayaṁ udakabhayaṁ attānuvādabhayaṁ parānuvādabhayaṁ daṇḍabhayaṁ duggatibhayaṁ ūmibhayaṁ kumbhilabhayaṁ āvaṭṭabhayaṁ susumārabhayaṁ ājīvikabhayaṁ asilokabhayaṁ parisasārajjabhayaṁ madanabhayaṁ bhayānakaṁ chambhitattaṁ lomahaṁso cetaso ubbego utrāso. </span></div><p><div class=verse-container id=cnd23:163.3><span>Etaṁ bhayaṁ āyatiṁ pekkhamānoti etaṁ bhayaṁ āyatiṁ pekkhamāno dakkhamāno olokayamāno nijjhāyamāno upaparikkhamānoti—</span></div><p><div class=verse-container id=cnd23:163.4><span>etaṁ bhayaṁ āyatiṁ pekkhamāno, eko care khaggavisāṇakappo. </span></div><p><div class=verse-container id=cnd23:163.5><span>Tenāha so paccekasambuddho—</span></div><p><div class=verse-container id=cnd23:164.1><span>“Evaṁ dutīyena sahā mamassa, </span></div><p><div class=verse-container id=cnd23:164.2><span>Vācābhilāpo abhisajjanā vā; </span></div><p><div class=verse-container id=cnd23:164.3><span>Etaṁ bhayaṁ āyatiṁ pekkhamāno, </span></div><p><div class=verse-container id=cnd23:164.4><span>Eko care khaggavisāṇakappo”. </span></div><p><div class=verse-container id=cnd23:165.1><span>Kāmā hi citrā madhurā manoramā, </span></div><p><div class=verse-container id=cnd23:165.2><span>Virūparūpena mathenti cittaṁ; </span></div><p><div class=verse-container id=cnd23:165.3><span>Ādīnavaṁ kāmaguṇesu disvā, </span></div><p><div class=verse-container id=cnd23:165.4><span>Eko care khaggavisāṇakappo. </span></div><p><div class=verse-container id=cnd23:166.1><span>Kāmā hi citrā madhurā manoramāti. </span></div><p><div class=verse-container id=cnd23:166.2><span>Kāmāti uddānato dve kāmā—</span></div><p><div class=verse-container id=cnd23:166.3><span>vatthukāmā ca kilesakāmā ca …pe… </span></div><p><div class=verse-container id=cnd23:166.4><span>ime vuccanti vatthukāmā …pe… </span></div><p><div class=verse-container id=cnd23:166.5><span>ime vuccanti kilesakāmā. </span></div><p><div class=verse-container id=cnd23:166.6><span>Citrāti nānāvaṇṇā rūpā nānāvaṇṇā saddā nānāvaṇṇā gandhā nānāvaṇṇā rasā nānāvaṇṇā phoṭṭhabbā iṭṭhā kantā manāpā piyarūpā kāmūpasaṁhitā rajanīyā. </span></div><p><div class=verse-container id=cnd23:166.7><span>Madhurāti vuttañhetaṁ bhagavatā—</span></div><p><div class=verse-container id=cnd23:166.8><span>“pañcime, bhikkhave, kāmaguṇā. </span></div><p><div class=verse-container id=cnd23:166.9><span>Katame pañca? </span></div><p><div class=verse-container id=cnd23:166.10><span>Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā, </span></div><p><div class=verse-container id=cnd23:166.11><span>sotaviññeyyā saddā …pe… </span></div><p><div class=verse-container id=cnd23:166.12><span>ghānaviññeyyā gandhā … </span></div><p><div class=verse-container id=cnd23:166.13><span>jivhāviññeyyā rasā … </span></div><p><div class=verse-container id=cnd23:166.14><span>kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā. </span></div><p><div class=verse-container id=cnd23:166.15><span>Ime kho, bhikkhave, pañca kāmaguṇā. </span></div><p><div class=verse-container id=cnd23:166.16><span>Yaṁ kho, bhikkhave, ime pañca kāmaguṇe paṭicca uppajjati sukhaṁ somanassaṁ, idaṁ vuccati kāmasukhaṁ miḷhasukhaṁ puthujjanasukhaṁ anariyasukhaṁ, ‘na sevitabbaṁ na bhāvetabbaṁ na bahulīkātabbaṁ, bhāyitabbaṁ etassa sukhassā’ti vadāmī”ti—</span></div><p><div class=verse-container id=cnd23:166.17><span>kāmā hi citrā madhurā. </span></div><p><div class=verse-container id=cnd23:166.18><span>Manoramāti. </span></div><p><div class=verse-container id=cnd23:166.19><span>Manoti yaṁ cittaṁ …pe… tajjā manoviññāṇadhātu. </span></div><p><div class=verse-container id=cnd23:166.20><span>Mano ramenti thomenti tosenti pahāsentīti—</span></div><p><div class=verse-container id=cnd23:166.21><span>kāmā hi citrā madhurā manoramā. </span></div><p><div class=verse-container id=cnd23:167.1><span>Virūparūpena mathenti cittanti nānāvaṇṇehi rūpehi …pe… </span></div><p><div class=verse-container id=cnd23:167.2><span>nānāvaṇṇehi phoṭṭhabbehi cittaṁ mathenti tosenti pahāsentīti—</span></div><p><div class=verse-container id=cnd23:167.3><span>virūparūpena mathenti cittaṁ. </span></div><p><div class=verse-container id=cnd23:168.1><span>Ādīnavaṁ kāmaguṇesu disvāti. </span></div><p><div class=verse-container id=cnd23:168.2><span>Vuttañhetaṁ bhagavatā—</span></div><p><div class=verse-container id=cnd23:168.3><span>“ko ca, bhikkhave, kāmānaṁ ādīnavo? </span></div><p><div class=verse-container id=cnd23:168.4><span>Idha, bhikkhave, kulaputto yena sippaṭṭhānena jīvikaṁ kappeti, yadi muddāya yadi gaṇanāya yadi saṅkhānena yadi kasiyā yadi vaṇijjāya yadi gorakkhena yadi issatthena yadi rājaporisena yadi sippaññatarena, sītassa purakkhato uṇhassa purakkhato ḍaṁsamakasavātātapasarīsapasamphassehi samphassamāno khuppipāsāya mīyamāno; </span></div><p><div class=verse-container id=cnd23:168.5><span>ayaṁ, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu. </span></div><p><div class=verse-container id=cnd23:169.1><span>Tassa ce, bhikkhave, kulaputtassa evaṁ uṭṭhahato ghaṭato vāyamato te bhogā nābhinipphajjanti, so socati kilamati paridevati urattāḷiṁ kandati, sammohaṁ āpajjati—</span></div><p><div class=verse-container id=cnd23:169.2><span>‘moghaṁ vata me uṭṭhānaṁ, aphalo vata me vāyāmo’ti. </span></div><p><div class=verse-container id=cnd23:169.3><span>Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu. </span></div><p><div class=verse-container id=cnd23:170.1><span>Tassa ce, bhikkhave, kulaputtassa evaṁ uṭṭhahato ghaṭato vāyamato te bhogā abhinipphajjanti, so tesaṁ bhogānaṁ ārakkhādhikaraṇaṁ dukkhaṁ domanassaṁ paṭisaṁvedeti—</span></div><p><div class=verse-container id=cnd23:170.2><span>‘kinti me bhoge neva rājāno hareyyuṁ, na corā hareyyuṁ, na aggi ḍaheyya, na udakaṁ vaheyya, na appiyā dāyādā hareyyun’ti. </span></div><p><div class=verse-container id=cnd23:170.3><span>Tassa evaṁ ārakkhato gopayato te bhoge rājāno vā haranti corā vā haranti aggi vā ḍahati udakaṁ vā vahati appiyā vā dāyādā haranti. </span></div><p><div class=verse-container id=cnd23:170.4><span>So socati …pe… </span></div><p><div class=verse-container id=cnd23:170.5><span>sammohaṁ āpajjati—</span></div><p><div class=verse-container id=cnd23:170.6><span>‘yampi me ahosi tampi no natthī’ti. </span></div><p><div class=verse-container id=cnd23:170.7><span>Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu. </span></div><p><div class=verse-container id=cnd23:171.1><span>Puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva hetu rājānopi rājūhi vivadanti, khattiyāpi khattiyehi vivadanti, brāhmaṇāpi brāhmaṇehi vivadanti, gahapatīpi gahapatīhi vivadanti, mātāpi puttena vivadati, puttopi mātarā vivadati, pitāpi puttena vivadati, puttopi pitarā vivadati, bhātāpi bhaginiyā vivadati, bhaginīpi bhātarā vivadati, sahāyopi sahāyena vivadati. </span></div><p><div class=verse-container id=cnd23:171.2><span>Te tattha kalahaviggahavivādāpannā aññamaññaṁ pāṇīhipi upakkamanti leḍḍūhipi upakkamanti daṇḍehipi upakkamanti satthehipi upakkamanti. </span></div><p><div class=verse-container id=cnd23:171.3><span>Te tattha maraṇampi nigacchanti maraṇamattampi dukkhaṁ. </span></div><p><div class=verse-container id=cnd23:171.4><span>Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu. </span></div><p><div class=verse-container id=cnd23:172.1><span>Puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva hetu asicammaṁ gahetvā dhanukalāpaṁ sannayhitvā ubhatobyūḷhaṁ saṅgāmaṁ pakkhandanti, usūsupi khippamānesu sattīsupi khippamānāsu asīsupi vijjotalantesu. </span></div><p><div class=verse-container id=cnd23:172.2><span>Te tattha usūhipi vijjhanti sattīhipi vijjhanti asināpi sīsaṁ chindanti. </span></div><p><div class=verse-container id=cnd23:172.3><span>Te tattha maraṇampi nigacchanti maraṇamattampi dukkhaṁ. </span></div><p><div class=verse-container id=cnd23:172.4><span>Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu. </span></div><p><div class=verse-container id=cnd23:173.1><span>Puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva hetu asicammaṁ gahetvā dhanukalāpaṁ sannayhitvā addāvalepanā upakāriyo pakkhandanti, usūsupi khippamānesu sattīsupi khippamānāsu, asīsupi vijjotalantesu. </span></div><p><div class=verse-container id=cnd23:173.2><span>Te tattha usūhipi vijjhanti sattīhipi vijjhanti chakaṇakāyapi osiñcanti abhivaggenapi omaddanti asināpi sīsaṁ chindanti. </span></div><p><div class=verse-container id=cnd23:173.3><span>Te tattha maraṇampi nigacchanti maraṇamattampi dukkhaṁ. </span></div><p><div class=verse-container id=cnd23:173.4><span>Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu. </span></div><p><div class=verse-container id=cnd23:174.1><span>Puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva hetu sandhimpi chindanti nillopampi haranti ekāgārikampi karonti paripanthepi tiṭṭhanti paradārampi gacchanti. </span></div><p><div class=verse-container id=cnd23:174.2><span>Tamenaṁ rājāno gahetvā vividhā kammakāraṇā kārenti—</span></div><p><div class=verse-container id=cnd23:174.3><span>kasāhipi tāḷenti, vettehipi tāḷenti, aḍḍhadaṇḍakehipi tāḷenti, hatthampi chindanti …pe… asināpi sīsaṁ chindanti. </span></div><p><div class=verse-container id=cnd23:174.4><span>Te tattha maraṇampi nigacchanti maraṇamattampi dukkhaṁ. </span></div><p><div class=verse-container id=cnd23:174.5><span>Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu. </span></div><p><div class=verse-container id=cnd23:175.1><span>Puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva hetu kāyena duccaritaṁ caranti vācāya duccaritaṁ caranti manasā duccaritaṁ caranti. </span></div><p><div class=verse-container id=cnd23:175.2><span>Te kāyena duccaritaṁ caritvā vācāya duccaritaṁ caritvā manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti. </span></div><p><div class=verse-container id=cnd23:175.3><span>Ayampi, bhikkhave, kāmānaṁ ādīnavo samparāyiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu”. </span></div><p><div class=verse-container id=cnd23:176.1><span>Ādīnavaṁ kāmaguṇesu disvāti kāmaguṇesu ādīnavaṁ disvā passitvā tulayitvā tīrayitvā vibhāvayitvā vibhūtaṁ katvāti—</span></div><p><div class=verse-container id=cnd23:176.2><span>ādīnavaṁ kāmaguṇesu disvā, eko care khaggavisāṇakappo. </span></div><p><div class=verse-container id=cnd23:176.3><span>Tenāha so paccekasambuddho—</span></div><p><div class=verse-container id=cnd23:177.1><span>“Kāmā hi citrā madhurā manoramā, </span></div><p><div class=verse-container id=cnd23:177.2><span>Virūparūpena mathenti cittaṁ; </span></div><p><div class=verse-container id=cnd23:177.3><span>Ādīnavaṁ kāmaguṇesu disvā, </span></div><p><div class=verse-container id=cnd23:177.4><span>Eko care khaggavisāṇakappo”ti. </span></div><p><div class=verse-container id=cnd23:178.1><span>Ītī ca gaṇḍo ca upaddavo ca, </span></div><p><div class=verse-container id=cnd23:178.2><span>Rogo ca sallañca bhayañca metaṁ; </span></div><p><div class=verse-container id=cnd23:178.3><span>Etaṁ bhayaṁ kāmaguṇesu disvā, </span></div><p><div class=verse-container id=cnd23:178.4><span>Eko care khaggavisāṇakappo. </span></div><p><div class=verse-container id=cnd23:179.1><span>Ītī ca gaṇḍo ca upaddavo ca, rogo ca sallañca bhayañca metanti vuttañhetaṁ bhagavatā—</span></div><p><div class=verse-container id=cnd23:179.2><span>“bhayanti, bhikkhave, kāmānametaṁ adhivacanaṁ. </span></div><p><div class=verse-container id=cnd23:179.3><span>Dukkhanti, bhikkhave, kāmānametaṁ adhivacanaṁ. </span></div><p><div class=verse-container id=cnd23:179.4><span>Rogoti, bhikkhave, kāmānametaṁ adhivacanaṁ. </span></div><p><div class=verse-container id=cnd23:179.5><span>Gaṇḍoti, bhikkhave, kāmānametaṁ adhivacanaṁ. </span></div><p><div class=verse-container id=cnd23:179.6><span>Sallanti, bhikkhave, kāmānametaṁ adhivacanaṁ. </span></div><p><div class=verse-container id=cnd23:179.7><span>Saṅgoti, bhikkhave, kāmānametaṁ adhivacanaṁ. </span></div><p><div class=verse-container id=cnd23:179.8><span>Paṅkoti, bhikkhave, kāmānametaṁ adhivacanaṁ. </span></div><p><div class=verse-container id=cnd23:179.9><span>Gabbhoti, bhikkhave, kāmānametaṁ adhivacanaṁ. </span></div><p><div class=verse-container id=cnd23:179.10><span>Kasmā ca, bhikkhave, bhayanti kāmānametaṁ adhivacanaṁ? </span></div><p><div class=verse-container id=cnd23:179.11><span>Yasmā ca kāmarāgarattāyaṁ, bhikkhave, chandarāgavinibaddho diṭṭhadhammikāpi bhayā na parimuccati, samparāyikāpi bhayā na parimuccati, tasmā bhayanti kāmānametaṁ adhivacanaṁ. </span></div><p><div class=verse-container id=cnd23:179.12><span>Kasmā ca, bhikkhave, dukkhanti …pe… </span></div><p><div class=verse-container id=cnd23:179.13><span>rogoti … </span></div><p><div class=verse-container id=cnd23:179.14><span>gaṇḍoti … </span></div><p><div class=verse-container id=cnd23:179.15><span>sallanti … </span></div><p><div class=verse-container id=cnd23:179.16><span>saṅgoti … </span></div><p><div class=verse-container id=cnd23:179.17><span>paṅkoti … </span></div><p><div class=verse-container id=cnd23:179.18><span>gabbhoti kāmānametaṁ adhivacanaṁ? </span></div><p><div class=verse-container id=cnd23:179.19><span>Yasmā ca kāmarāgarattāyaṁ, bhikkhave, chandarāgavinibaddho diṭṭhadhammikāpi gabbhā na parimuccati, samparāyikāpi gabbhā na parimuccati, tasmā gabbhoti kāmānametaṁ adhivacanan”ti. </span></div><p><div class=verse-container id=cnd23:180.1><span>Bhayaṁ dukkhañca rogo ca, </span></div><p><div class=verse-container id=cnd23:180.2><span>gaṇḍo sallañca saṅgo ca; </span></div><p><div class=verse-container id=cnd23:180.3><span>Paṅko gabbho ca ubhayaṁ, </span></div><p><div class=verse-container id=cnd23:180.4><span>ete kāmā pavuccanti; </span></div><p><div class=verse-container id=cnd23:180.5><span>Yattha satto puthujjano. </span></div><p><div class=verse-container id=cnd23:181.1><span>Otiṇṇo sātarūpena, </span></div><p><div class=verse-container id=cnd23:181.2><span>puna gabbhāya gacchati; </span></div><p><div class=verse-container id=cnd23:181.3><span>Yato ca bhikkhu ātāpī, </span></div><p><div class=verse-container id=cnd23:181.4><span>sampajaññaṁ na riccati. </span></div><p><div class=verse-container id=cnd23:182.1><span>So imaṁ palipathaṁ duggaṁ, </span></div><p><div class=verse-container id=cnd23:182.2><span>atikkamma tathāvidho; </span></div><p><div class=verse-container id=cnd23:182.3><span>Pajaṁ jātijarūpetaṁ, </span></div><p><div class=verse-container id=cnd23:182.4><span>phandamānaṁ avekkhatīti. </span></div><p><div class=verse-container id=cnd23:183.1><span>Ītī ca gaṇḍo ca upaddavo ca, </span></div><p><div class=verse-container id=cnd23:183.2><span>Rogo ca sallañca bhayañca metaṁ. </span></div><p><div class=verse-container id=cnd23:184.1><span>Etaṁ bhayaṁ kāmaguṇesu disvāti etaṁ bhayaṁ kāmaguṇesu disvā passitvā tulayitvā tīrayitvā vibhāvayitvā vibhūtaṁ katvāti—</span></div><p><div class=verse-container id=cnd23:184.2><span>etaṁ bhayaṁ kāmaguṇesu disvā, eko care khaggavisāṇakappo. </span></div><p><div class=verse-container id=cnd23:184.3><span>Tenāha so paccekasambuddho—</span></div><p><div class=verse-container id=cnd23:185.1><span>“Ītī ca gaṇḍo ca upaddavo ca, </span></div><p><div class=verse-container id=cnd23:185.2><span>Rogo ca sallañca bhayañca metaṁ; </span></div><p><div class=verse-container id=cnd23:185.3><span>Etaṁ bhayaṁ kāmaguṇesu disvā, </span></div><p><div class=verse-container id=cnd23:185.4><span>Eko care khaggavisāṇakappo”ti. </span></div><p><div class=verse-container id=cnd23:186.1><span>Sītañca uṇhañca khudaṁ pipāsaṁ, </span></div><p><div class=verse-container id=cnd23:186.2><span>Vātātape ḍaṁsasarīsape ca; </span></div><p><div class=verse-container id=cnd23:186.3><span>Sabbānipetāni abhisambhavitvā, </span></div><p><div class=verse-container id=cnd23:186.4><span>Eko care khaggavisāṇakappo. </span></div><p><div class=verse-container id=cnd23:187.1><span>Sītañca uṇhañca khudaṁ pipāsanti. </span></div><p><div class=verse-container id=cnd23:187.2><span>Sītanti dvīhi kāraṇehi sītaṁ hoti—</span></div><p><div class=verse-container id=cnd23:187.3><span>abbhantaradhātuppakopavasena vā sītaṁ hoti bahiddhā utuvasena vā sītaṁ hoti. </span></div><p><div class=verse-container id=cnd23:187.4><span>Uṇhanti dvīhi kāraṇehi uṇhaṁ hoti—</span></div><p><div class=verse-container id=cnd23:187.5><span>abbhantaradhātuppakopavasena vā uṇhaṁ hoti bahiddhā utuvasena vā uṇhaṁ hoti. </span></div><p><div class=verse-container id=cnd23:187.6><span>Khudā vuccati chātako. </span></div><p><div class=verse-container id=cnd23:187.7><span>Pipāsā vuccati udakapipāsāti—</span></div><p><div class=verse-container id=cnd23:187.8><span>sītañca uṇhañca khudaṁ pipāsaṁ. </span></div><p><div class=verse-container id=cnd23:188.1><span>Vātātape ḍaṁsasarīsape cāti. </span></div><p><div class=verse-container id=cnd23:188.2><span>Vātāti puratthimā vātā pacchimā vātā uttarā vātā dakkhiṇā vātā sarajā vātā arajā vātā sītā vātā uṇhā vātā parittā vātā adhimattā vātā verambhavātā pakkhavātā supaṇṇavātā tālapaṇṇavātā vidhūpanavātā. </span></div><p><div class=verse-container id=cnd23:188.3><span>Ātapo vuccati sūriyasantāpo. </span></div><p><div class=verse-container id=cnd23:188.4><span>Ḍaṁsā vuccanti piṅgalamakkhikā. </span></div><p><div class=verse-container id=cnd23:188.5><span>Sarīsapā vuccanti ahīti—</span></div><p><div class=verse-container id=cnd23:188.6><span>vātātape ḍaṁsasarīsape ca. </span></div><p><div class=verse-container id=cnd23:189.1><span>Sabbānipetāni abhisambhavitvāti abhibhavitvā ajjhottharitvā pariyādiyitvā madditvāti—</span></div><p><div class=verse-container id=cnd23:189.2><span>sabbānipetāni abhisambhavitvā, eko care khaggavisāṇakappo. </span></div><p><div class=verse-container id=cnd23:189.3><span>Tenāha so paccekasambuddho—</span></div><p><div class=verse-container id=cnd23:190.1><span>“Sītañca uṇhañca khudaṁ pipāsaṁ, </span></div><p><div class=verse-container id=cnd23:190.2><span>Vātātape ḍaṁsasarīsape ca; </span></div><p><div class=verse-container id=cnd23:190.3><span>Sabbānipetāni abhisambhavitvā, </span></div><p><div class=verse-container id=cnd23:190.4><span>Eko care khaggavisāṇakappo”ti. </span></div><p><div class=verse-container id=cnd23:191.1><span>Nāgova yūthāni vivajjayitvā, </span></div><p><div class=verse-container id=cnd23:191.2><span>Sañjātakhandho padumī uḷāro; </span></div><p><div class=verse-container id=cnd23:191.3><span>Yathābhirantaṁ vihare araññe, </span></div><p><div class=verse-container id=cnd23:191.4><span>Eko care khaggavisāṇakappo. </span></div><p><div class=verse-container id=cnd23:192.1><span>Nāgova yūthāni vivajjayitvāti nāgo vuccati hatthināgo. </span></div><p><div class=verse-container id=cnd23:192.2><span>Paccekasambuddhopi nāgo. </span></div><p><div class=verse-container id=cnd23:192.3><span>Kiṅkāraṇā paccekasambuddho nāgo? </span></div><p><div class=verse-container id=cnd23:192.4><span>Āguṁ na karotīti nāgo; </span></div><p><div class=verse-container id=cnd23:192.5><span>na gacchatīti nāgo; </span></div><p><div class=verse-container id=cnd23:192.6><span>na āgacchatīti nāgo. </span></div><p><div class=verse-container id=cnd23:192.7><span>Kathaṁ so paccekasambuddho āguṁ na karotīti nāgo? </span></div><p><div class=verse-container id=cnd23:192.8><span>Āgu vuccati pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā. </span></div><p><div class=verse-container id=cnd23:193.1><span>Āguṁ na karoti kiñci loke, </span></div><p><div class=verse-container id=cnd23:193.2><span>Sabbasaṁyoge visajja bandhanāni; </span></div><p><div class=verse-container id=cnd23:193.3><span>Sabbattha na sajjatī vimutto, </span></div><p><div class=verse-container id=cnd23:193.4><span>Nāgo tādi pavuccate tathattā. </span></div><p><div class=verse-container id=cnd23:194.1><span>Evaṁ so paccekasambuddho āguṁ na karotīti nāgo. </span></div><p><div class=verse-container id=cnd23:195.1><span>Kathaṁ so paccekasambuddho na gacchatīti nāgo? </span></div><p><div class=verse-container id=cnd23:195.2><span>So paccekasambuddho na chandāgatiṁ gacchati, </span></div><p><div class=verse-container id=cnd23:195.3><span>na dosāgatiṁ gacchati, </span></div><p><div class=verse-container id=cnd23:195.4><span>na mohāgatiṁ gacchati, </span></div><p><div class=verse-container id=cnd23:195.5><span>na bhayāgatiṁ gacchati, </span></div><p><div class=verse-container id=cnd23:195.6><span>na rāgavasena gacchati, </span></div><p><div class=verse-container id=cnd23:195.7><span>na dosavasena gacchati, </span></div><p><div class=verse-container id=cnd23:195.8><span>na mohavasena gacchati, </span></div><p><div class=verse-container id=cnd23:195.9><span>na mānavasena gacchati, </span></div><p><div class=verse-container id=cnd23:195.10><span>na diṭṭhivasena gacchati, </span></div><p><div class=verse-container id=cnd23:195.11><span>na uddhaccavasena gacchati, </span></div><p><div class=verse-container id=cnd23:195.12><span>na vicikicchāvasena gacchati, </span></div><p><div class=verse-container id=cnd23:195.13><span>na anusayavasena gacchati, </span></div><p><div class=verse-container id=cnd23:195.14><span>na vaggehi dhammehi yāyati nīyati vuyhati saṁharīyati. </span></div><p><div class=verse-container id=cnd23:195.15><span>Evaṁ so paccekasambuddho na gacchatīti nāgo. </span></div><p><div class=verse-container id=cnd23:196.1><span>Kathaṁ so paccekasambuddho na āgacchatīti nāgo? </span></div><p><div class=verse-container id=cnd23:196.2><span>Sotāpattimaggena ye kilesā pahīnā te kilese na puneti na pacceti na paccāgacchati, </span></div><p><div class=verse-container id=cnd23:196.3><span>sakadāgāmimaggena …pe… </span></div><p><div class=verse-container id=cnd23:196.4><span>anāgāmimaggena …pe… </span></div><p><div class=verse-container id=cnd23:196.5><span>arahattamaggena ye kilesā pahīnā te kilese na puneti na pacceti na paccāgacchati. </span></div><p><div class=verse-container id=cnd23:196.6><span>Evaṁ so paccekasambuddho na āgacchatīti nāgo. </span></div><p><div class=verse-container id=cnd23:197.1><span>Nāgova yūthāni vivajjayitvāti yathā so hatthināgo yūthāni vivajjetvā parivajjetvā abhinivajjetvā ekova araññavanamajjhogāhetvā carati viharati iriyati vatteti pāleti yapeti yāpeti, paccekasambuddhopi gaṇaṁ vivajjetvā parivajjetvā abhivajjetvā eko araññavanapatthāni pantāni senāsanāni paṭisevati appasaddāni appanigghosāni vijanavātāni manussarāhasseyyakāni paṭisallānasāruppāni. </span></div><p><div class=verse-container id=cnd23:197.2><span>So eko gacchati eko tiṭṭhati eko nisīdati eko seyyaṁ kappeti eko gāmaṁ piṇḍāya pavisati eko paṭikkamati eko raho nisīdati eko caṅkamaṁ adhiṭṭhāti eko carati viharati iriyati vatteti pāleti yapeti yāpetīti—</span></div><p><div class=verse-container id=cnd23:197.3><span>nāgova yūthāni vivajjayitvā. </span></div><p><div class=verse-container id=cnd23:198.1><span>Sañjātakhandho padumī uḷāroti yathā so hatthināgo sañjātakkhandho sattaratano vā hoti aṭṭharatano vā, paccekasambuddhopi sañjātakkhandho asekkhena sīlakkhandhena asekkhena samādhikkhandhena asekkhena paññākkhandhena asekkhena vimuttikkhandhena asekkhena vimuttiñāṇadassanakkhandhena. </span></div><p><div class=verse-container id=cnd23:198.2><span>Yathā so hatthināgo padumī, paccekasambuddhopi sattahi bojjhaṅgapupphehi padumī, satisambojjhaṅgapupphena dhammavicayasambojjhaṅgapupphena vīriyasambojjhaṅgapupphena pītisambojjhaṅgapupphena passaddhisambojjhaṅgapupphena samādhisambojjhaṅgapupphena upekkhāsambojjhaṅgapupphena. </span></div><p><div class=verse-container id=cnd23:198.3><span>Yathā so hatthināgo uḷāro thāmena balena javena sūrena, paccekasambuddhopi uḷāro sīlena samādhinā paññāya vimuttiyā vimuttiñāṇadassanenāti—</span></div><p><div class=verse-container id=cnd23:198.4><span>sañjātakhandho padumī uḷāro. </span></div><p><div class=verse-container id=cnd23:199.1><span>Yathābhirantaṁ vihare araññeti yathā so hatthināgo yathābhirantaṁ araññe viharati, paccekasambuddhopi yathābhirantaṁ araññe viharati. </span></div><p><div class=verse-container id=cnd23:199.2><span>Paṭhamenapi jhānena yathābhirantaṁ araññe viharati, </span></div><p><div class=verse-container id=cnd23:199.3><span>dutiyenapi jhānena …pe… </span></div><p><div class=verse-container id=cnd23:199.4><span>tatiyenapi jhānena … </span></div><p><div class=verse-container id=cnd23:199.5><span>catutthenapi jhānena yathābhirantaṁ araññe viharati; </span></div><p><div class=verse-container id=cnd23:199.6><span>mettāyapi cetovimuttiyā yathābhirantaṁ araññe viharati, </span></div><p><div class=verse-container id=cnd23:199.7><span>karuṇāyapi cetovimuttiyā … </span></div><p><div class=verse-container id=cnd23:199.8><span>muditāyapi cetovimuttiyā … </span></div><p><div class=verse-container id=cnd23:199.9><span>upekkhāyapi cetovimuttiyā yathābhirantaṁ araññe viharati; </span></div><p><div class=verse-container id=cnd23:199.10><span>ākāsānañcāyatanasamāpattiyāpi yathābhirantaṁ araññe viharati, </span></div><p><div class=verse-container id=cnd23:199.11><span>viññāṇañcāyatanasamāpattiyāpi … </span></div><p><div class=verse-container id=cnd23:199.12><span>ākiñcaññāyatanasamāpattiyāpi … </span></div><p><div class=verse-container id=cnd23:199.13><span>nevasaññānāsaññāyatanasamāpattiyāpi … </span></div><p><div class=verse-container id=cnd23:199.14><span>nirodhasamāpattiyāpi … </span></div><p><div class=verse-container id=cnd23:199.15><span>phalasamāpattiyāpi yathābhirantaṁ araññe viharatīti—</span></div><p><div class=verse-container id=cnd23:199.16><span>yathābhirantaṁ vihare araññe, eko care khaggavisāṇakappo. </span></div><p><div class=verse-container id=cnd23:199.17><span>Tenāha so paccekasambuddho—</span></div><p><div class=verse-container id=cnd23:200.1><span>“Nāgova yūthāni vivajjayitvā, </span></div><p><div class=verse-container id=cnd23:200.2><span>Sañjātakhandho padumī uḷāro; </span></div><p><div class=verse-container id=cnd23:200.3><span>Yathābhirantaṁ vihare araññe, </span></div><p><div class=verse-container id=cnd23:200.4><span>Eko care khaggavisāṇakappo”ti. </span></div><p><div class=verse-container id=cnd23:201.1><span>Aṭṭhānataṁ saṅgaṇikāratassa, </span></div><p><div class=verse-container id=cnd23:201.2><span>Yaṁ phassaye sāmayikaṁ vimuttiṁ; </span></div><p><div class=verse-container id=cnd23:201.3><span>Ādiccabandhussa vaco nisamma, </span></div><p><div class=verse-container id=cnd23:201.4><span>Eko care khaggavisāṇakappo. </span></div><p><div class=verse-container id=cnd23:202.1><span>Aṭṭhānataṁ saṅgaṇikāratassa, yaṁ phassaye sāmayikaṁ vimuttinti vuttañhetaṁ bhagavatā—</span></div><p><div class=verse-container id=cnd23:202.2><span>“yāvatānanda, bhikkhu saṅgaṇikārāmo saṅgaṇikarato saṅgaṇikārāmataṁ anuyutto, gaṇārāmo gaṇarato gaṇasammudito gaṇārāmataṁ anuyutto, yaṁ taṁ nekkhammasukhaṁ pavivekasukhaṁ upasamasukhaṁ sambodhisukhaṁ, tassa sukhassa nikāmalābhī bhavissati akicchalābhī akasiralābhīti—</span></div><p><div class=verse-container id=cnd23:202.3><span>netaṁ ṭhānaṁ vijjati. </span></div><p><div class=verse-container id=cnd23:202.4><span>Yo ca kho so, ānanda, bhikkhu eko gaṇasmā vūpakaṭṭho viharati, tassetaṁ bhikkhuno pāṭikaṅkhaṁ. </span></div><p><div class=verse-container id=cnd23:202.5><span>Yaṁ taṁ nekkhammasukhaṁ pavivekasukhaṁ upasamasukhaṁ sambodhisukhaṁ, tassa sukhassa nikāmalābhī bhavissati akicchalābhī akasiralābhīti—</span></div><p><div class=verse-container id=cnd23:202.6><span>ṭhānametaṁ vijjati. </span></div><p><div class=verse-container id=cnd23:202.7><span>Yāvatānanda, bhikkhu saṅgaṇikārāmo saṅgaṇikarato saṅgaṇikārāmataṁ anuyutto, gaṇārāmo gaṇarato gaṇasammudito (gaṇārāmataṁ anuyutto) sāmāyikaṁ vā kantaṁ cetovimuttiṁ upasampajja viharissati, asāmāyikaṁ vā akuppanti—</span></div><p><div class=verse-container id=cnd23:202.8><span>netaṁ ṭhānaṁ vijjati. </span></div><p><div class=verse-container id=cnd23:202.9><span>Yo ca kho so, ānanda, bhikkhu eko gaṇasmā vūpakaṭṭho viharati, tassetaṁ bhikkhuno pāṭikaṅkhaṁ sāmāyikaṁ vā kantaṁ cetovimuttiṁ upasampajja viharissati, asāmāyikaṁ vā akuppanti, ṭhānametaṁ vijjatī”ti—</span></div><p><div class=verse-container id=cnd23:202.10><span>aṭṭhānataṁ saṅgaṇikāratassa, yaṁ phassaye sāmayikaṁ vimuttiṁ. </span></div><p><div class=verse-container id=cnd23:203.1><span>Ādiccabandhussa vaco nisammāti ādicco vuccati sūriyo. </span></div><p><div class=verse-container id=cnd23:203.2><span>So gotamo gottena. </span></div><p><div class=verse-container id=cnd23:203.3><span>Paccekasambuddhopi gotamo gottena. </span></div><p><div class=verse-container id=cnd23:203.4><span>So paccekasambuddho sūriyassa gottañātako gottabandhu, tasmā paccekasambuddho ādiccabandhu. </span></div><p><div class=verse-container id=cnd23:203.5><span>Ādiccabandhussa vaco nisammāti ādiccabandhussa vacanaṁ byappathaṁ desanaṁ anusāsanaṁ anusiṭṭhaṁ sutvā suṇitvā uggahetvā upadhārayitvā upalakkhayitvāti—</span></div><p><div class=verse-container id=cnd23:203.6><span>ādiccabandhussa vaco nisamma, eko care khaggavisāṇakappo. </span></div><p><div class=verse-container id=cnd23:203.7><span>Tenāha so paccekasambuddho—</span></div><p><div class=verse-container id=cnd23:204.1><span>“Aṭṭhānataṁ saṅgaṇikāratassa, </span></div><p><div class=verse-container id=cnd23:204.2><span>Yaṁ phassaye sāmayikaṁ vimuttiṁ; </span></div><p><div class=verse-container id=cnd23:204.3><span>Ādiccabandhussa vaco nisamma, </span></div><p><div class=verse-container id=cnd23:204.4><span>Eko care khaggavisāṇakappo”ti. </span></div><p><div class=verse-container id=cnd23:204.5><span>Dutiyo vaggo. </span></div><p><div class=verse-container id=cnd23:205.0><span>3. Tatiyavagga </span></div><p><div class=verse-container id=cnd23:205.1><span>Diṭṭhīvisūkāni upātivatto, </span></div><p><div class=verse-container id=cnd23:205.2><span>Patto niyāmaṁ paṭiladdhamaggo; </span></div><p><div class=verse-container id=cnd23:205.3><span>Uppannañāṇomhi anaññaneyyo, </span></div><p><div class=verse-container id=cnd23:205.4><span>Eko care khaggavisāṇakappo. </span></div><p><div class=verse-container id=cnd23:206.1><span>Diṭṭhīvisūkāni upātivattoti diṭṭhivisūkāni vuccanti vīsativatthukā sakkāyadiṭṭhī. </span></div><p><div class=verse-container id=cnd23:206.2><span>Idha assutavā puthujjano ariyānaṁ adassāvī ariyadhammassa akovido ariyadhamme avinīto sappurisānaṁ adassāvī sappurisadhammassa akovido sappurisadhamme avinīto rūpaṁ attato samanupassati rūpavantaṁ vā attānaṁ attani vā rūpaṁ rūpasmiṁ vā attānaṁ, </span></div><p><div class=verse-container id=cnd23:206.3><span>vedanaṁ …pe… </span></div><p><div class=verse-container id=cnd23:206.4><span>saññaṁ … </span></div><p><div class=verse-container id=cnd23:206.5><span>saṅkhāre … </span></div><p><div class=verse-container id=cnd23:206.6><span>viññāṇaṁ attato samanupassati viññāṇavantaṁ vā attānaṁ attani vā viññāṇaṁ viññāṇasmiṁ vā attānaṁ. </span></div><p><div class=verse-container id=cnd23:206.7><span>Yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesaggāho viparītaggāho vipallāsaggāho micchāgāho, ayāthāvakasmiṁ yāthāvakanti gāho, yāvatā dvāsaṭṭhi diṭṭhigatāni—</span></div><p><div class=verse-container id=cnd23:206.8><span>imāni diṭṭhivisūkāni. </span></div><p><div class=verse-container id=cnd23:206.9><span>Diṭṭhīvisūkāni upātivattoti diṭṭhivisūkāni upātivatto atikkanto samatikkanto vītivattoti—</span></div><p><div class=verse-container id=cnd23:206.10><span>diṭṭhīvisūkāni upātivatto. </span></div><p><div class=verse-container id=cnd23:207.1><span>Patto niyāmaṁ paṭiladdhamaggoti niyāmā vuccanti cattāro maggā; </span></div><p><div class=verse-container id=cnd23:207.2><span>ariyo aṭṭhaṅgiko maggo, seyyathidaṁ—</span></div><p><div class=verse-container id=cnd23:207.3><span>sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi. </span></div><p><div class=verse-container id=cnd23:207.4><span>Catūhi ariyamaggehi samannāgato niyāmaṁ patto sampatto adhigato phassito sacchikatoti—</span></div><p><div class=verse-container id=cnd23:207.5><span>patto niyāmaṁ. </span></div><p><div class=verse-container id=cnd23:207.6><span>Paṭiladdhamaggoti laddhamaggo paṭiladdhamaggo adhigatamaggo phassitamaggo sacchikatamaggoti—</span></div><p><div class=verse-container id=cnd23:207.7><span>patto niyāmaṁ paṭiladdhamaggo. </span></div><p><div class=verse-container id=cnd23:208.1><span>Uppannañāṇomhi anaññaneyyoti tassa paccekasambuddhassa ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ. </span></div><p><div class=verse-container id=cnd23:208.2><span>“Sabbe saṅkhārā aniccā”ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ, </span></div><p><div class=verse-container id=cnd23:208.3><span>“sabbe saṅkhārā dukkhā”ti …pe… </span></div><p><div class=verse-container id=cnd23:208.4><span>“sabbe dhammā anattā”ti … </span></div><p><div class=verse-container id=cnd23:208.5><span>“yaṁ kiñci samudayadhammaṁ sabbaṁ taṁ nirodhadhamman”ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtanti—</span></div><p><div class=verse-container id=cnd23:208.6><span>uppannañāṇomhi. </span></div><p><div class=verse-container id=cnd23:208.7><span>Anaññaneyyoti so paccekasambuddho na paraneyyo na parappattiyo na parappaccayo na parapaṭibaddhagū, yathābhūtaṁ jānāti passati asammūḷho sampajāno paṭissato. </span></div><p><div class=verse-container id=cnd23:208.8><span>“Sabbe saṅkhārā aniccā”ti na paraneyyo na parappattiyo na parappaccayo na parapaṭibaddhagū, yathābhūtaṁ jānāti passati asammūḷho sampajāno paṭissato. </span></div><p><div class=verse-container id=cnd23:208.9><span>“Sabbe saṅkhārā dukkhā”ti …pe… </span></div><p><div class=verse-container id=cnd23:208.10><span>“sabbe dhammā anattā”ti …pe… </span></div><p><div class=verse-container id=cnd23:208.11><span>“yaṁ kiñci samudayadhammaṁ sabbaṁ taṁ nirodhadhamman”ti na paraneyyo na parappattiyo na parappaccayo na parapaṭibaddhagū, yathābhūtaṁ jānāti passati asammūḷho sampajāno paṭissatoti—</span></div><p><div class=verse-container id=cnd23:208.12><span>uppannañāṇomhi anaññaneyyo, eko care khaggavisāṇakappo. </span></div><p><div class=verse-container id=cnd23:208.13><span>Tenāha so paccekasambuddho—</span></div><p><div class=verse-container id=cnd23:209.1><span>“Diṭṭhīvisūkāni upātivatto, </span></div><p><div class=verse-container id=cnd23:209.2><span>Patto niyāmaṁ paṭiladdhamaggo; </span></div><p><div class=verse-container id=cnd23:209.3><span>Uppannañāṇomhi anaññaneyyo, </span></div><p><div class=verse-container id=cnd23:209.4><span>Eko care khaggavisāṇakappo”ti. </span></div><p><div class=verse-container id=cnd23:210.1><span>Nillolupo nikkuho nippipāso, </span></div><p><div class=verse-container id=cnd23:210.2><span>Nimmakkho niddhantakasāvamoho; </span></div><p><div class=verse-container id=cnd23:210.3><span>Nirāsaso sabbaloke bhavitvā, </span></div><p><div class=verse-container id=cnd23:210.4><span>Eko care khaggavisāṇakappo. </span></div><p><div class=verse-container id=cnd23:211.1><span>Nillolupo nikkuho nippipāsoti loluppaṁ vuccati taṇhā. </span></div><p><div class=verse-container id=cnd23:211.2><span>Yo rāgo sārāgo …pe… abhijjhā lobho akusalamūlaṁ. </span></div><p><div class=verse-container id=cnd23:211.3><span>Sā loluppā taṇhā tassa paccekasambuddhassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā. </span></div><p><div class=verse-container id=cnd23:211.4><span>Tasmā paccekasambuddho nillolupo. </span></div><p><div class=verse-container id=cnd23:212.1><span>Nikkuhoti tīṇi kuhanavatthūni—</span></div><p><div class=verse-container id=cnd23:212.2><span>paccayapaṭisevanasaṅkhātaṁ kuhanavatthu, iriyāpathasaṅkhātaṁ kuhanavatthu, sāmantajappanasaṅkhātaṁ kuhanavatthu. </span></div><p><div class=verse-container id=cnd23:213.1><span>Katamaṁ paccayapaṭisevanasaṅkhātaṁ kuhanavatthu? </span></div><p><div class=verse-container id=cnd23:213.2><span>Idha gahapatikā bhikkhuṁ nimantenti cīvarapiṇḍapātasenāsanagilānapaccayabhesajjaparikkhārehi, so pāpiccho icchāpakato atthiko cīvarapiṇḍapātasenāsanagilānapaccayabhesajjaparikkhārānaṁ bhiyyokamyataṁ upādāya cīvaraṁ paccakkhāti, piṇḍapātaṁ paccakkhāti, senāsanaṁ paccakkhāti, gilānapaccayabhesajjaparikkhāraṁ paccakkhāti. </span></div><p><div class=verse-container id=cnd23:213.3><span>So evamāha—</span></div><p><div class=verse-container id=cnd23:213.4><span>“kiṁ samaṇassa mahagghena cīvarena. </span></div><p><div class=verse-container id=cnd23:213.5><span>Etaṁ sāruppaṁ yaṁ samaṇo susānā vā saṅkārakūṭā vā pāpaṇikā vā nantakāni uccinitvā saṅghāṭikaṁ karitvā dhāreyya. </span></div><p><div class=verse-container id=cnd23:213.6><span>Kiṁ samaṇassa mahagghena piṇḍapātena. </span></div><p><div class=verse-container id=cnd23:213.7><span>Etaṁ sāruppaṁ yaṁ samaṇo uñchācariyāya piṇḍiyālopena jīvikaṁ kappeyya. </span></div><p><div class=verse-container id=cnd23:213.8><span>Kiṁ samaṇassa mahagghena senāsanena. </span></div><p><div class=verse-container id=cnd23:213.9><span>Etaṁ sāruppaṁ yaṁ samaṇo rukkhamūliko vā assa sosāniko vā abbhokāsiko vā. </span></div><p><div class=verse-container id=cnd23:213.10><span>Kiṁ samaṇassa mahagghena gilānapaccayabhesajjaparikkhārena. </span></div><p><div class=verse-container id=cnd23:213.11><span>Etaṁ sāruppaṁ yaṁ samaṇo pūtimuttena vā haritakīkhaṇḍena vā osadhaṁ kareyyā”ti. </span></div><p><div class=verse-container id=cnd23:213.12><span>Tadupādāya lūkhaṁ cīvaraṁ dhāreti lūkhaṁ piṇḍapātaṁ paribhuñjati lūkhaṁ senāsanaṁ paṭisevati lūkhaṁ gilānapaccayabhesajjaparikkhāraṁ paṭisevati. </span></div><p><div class=verse-container id=cnd23:213.13><span>Tamenaṁ gahapatikā evaṁ jānanti—</span></div><p><div class=verse-container id=cnd23:213.14><span>“ayaṁ samaṇo appiccho santuṭṭho pavivitto asaṁsaṭṭho āraddhavīriyo dhutavādo”ti. </span></div><p><div class=verse-container id=cnd23:213.15><span>Bhiyyo bhiyyo nimantenti cīvarapiṇḍapātasenāsanagilānapaccayabhesajjaparikkhārehi. </span></div><p><div class=verse-container id=cnd23:213.16><span>So evamāha—</span></div><p><div class=verse-container id=cnd23:213.17><span>“tiṇṇaṁ sammukhībhāvā saddho kulaputto bahuṁ puññaṁ pasavati, saddhāya sammukhībhāvā saddho kulaputto bahuṁ puññaṁ pasavati, deyyadhammassa sammukhībhāvā saddho kulaputto bahuṁ puññaṁ pasavati, dakkhiṇeyyānaṁ sammukhībhāvā saddho kulaputto bahuṁ puññaṁ pasavati. </span></div><p><div class=verse-container id=cnd23:213.18><span>Tumhākañcevāyaṁ saddhā atthi, deyyadhammo ca saṁvijjati, ahañca paṭiggāhako. </span></div><p><div class=verse-container id=cnd23:213.19><span>Sacehaṁ na paṭiggahessāmi, evaṁ tumhe puññena paribāhirā bhavissatha. </span></div><p><div class=verse-container id=cnd23:213.20><span>Na mayhaṁ iminā attho. </span></div><p><div class=verse-container id=cnd23:213.21><span>Api ca tumhākaṁyeva anukampāya paṭiggaṇhāmī”ti. </span></div><p><div class=verse-container id=cnd23:213.22><span>Tadupādāya bahumpi cīvaraṁ paṭiggaṇhāti, bahumpi piṇḍapātaṁ paṭiggaṇhāti, bahumpi senāsanaṁ paṭiggaṇhāti, bahumpi gilānapaccayabhesajjaparikkhāraṁ paṭiggaṇhāti. </span></div><p><div class=verse-container id=cnd23:213.23><span>Yā evarūpā bhākuṭikā bhākuṭiyaṁ kuhanā kuhāyanā kuhitattaṁ—</span></div><p><div class=verse-container id=cnd23:213.24><span>idaṁ paccayapaṭisevanasaṅkhātaṁ kuhanavatthu. </span></div><p><div class=verse-container id=cnd23:214.1><span>Katamaṁ iriyāpathasaṅkhātaṁ kuhanavatthu? </span></div><p><div class=verse-container id=cnd23:214.2><span>Idhekacco pāpiccho icchāpakato sambhāvanādhippāyo “evaṁ maṁ jano sambhāvessatī”ti gamanaṁ saṇṭhapeti ṭhānaṁ saṇṭhapeti nisajjaṁ saṇṭhapeti sayanaṁ saṇṭhapeti, paṇidhāya gacchati paṇidhāya tiṭṭhati paṇidhāya nisīdati paṇidhāya seyyaṁ kappeti samāhito viya gacchati samāhito viya tiṭṭhati samāhito viya nisīdati samāhito viya seyyaṁ kappeti, āpāthakajjhāyīva hoti. </span></div><p><div class=verse-container id=cnd23:214.3><span>Yā evarūpā iriyāpathassa āṭhapanā ṭhapanā saṇṭhapanā bhākuṭikā bhākuṭiyaṁ kuhanā kuhāyanā kuhitattaṁ—</span></div><p><div class=verse-container id=cnd23:214.4><span>idaṁ iriyāpathasaṅkhātaṁ kuhanavatthu. </span></div><p><div class=verse-container id=cnd23:215.1><span>Katamaṁ sāmantajappanasaṅkhātaṁ kuhanavatthu? </span></div><p><div class=verse-container id=cnd23:215.2><span>Idhekacco pāpiccho icchāpakato sambhāvanādhippāyo “evaṁ maṁ jano sambhāvessatī”ti ariyadhamme sannissitavācaṁ bhāsati. </span></div><p><div class=verse-container id=cnd23:215.3><span>“Yo evarūpaṁ cīvaraṁ dhāreti so samaṇo mahesakkho”ti bhaṇati; </span></div><p><div class=verse-container id=cnd23:215.4><span>“yo evarūpaṁ pattaṁ dhāreti …pe… </span></div><p><div class=verse-container id=cnd23:215.5><span>lohathālakaṁ dhāreti … </span></div><p><div class=verse-container id=cnd23:215.6><span>dhammakaraṇaṁ dhāreti … </span></div><p><div class=verse-container id=cnd23:215.7><span>parissāvanaṁ dhāreti … </span></div><p><div class=verse-container id=cnd23:215.8><span>kuñcikaṁ dhāreti … </span></div><p><div class=verse-container id=cnd23:215.9><span>upāhanaṁ dhāreti … </span></div><p><div class=verse-container id=cnd23:215.10><span>kāyabandhanaṁ dhāreti … </span></div><p><div class=verse-container id=cnd23:215.11><span>āyogaṁ dhāreti so samaṇo mahesakkho”ti bhaṇati; </span></div><p><div class=verse-container id=cnd23:215.12><span>“yassa evarūpo upajjhāyo so samaṇo mahesakkho”ti bhaṇati; </span></div><p><div class=verse-container id=cnd23:215.13><span>“yassa evarūpo ācariyo …pe… </span></div><p><div class=verse-container id=cnd23:215.14><span>evarūpā samānupajjhāyakā … </span></div><p><div class=verse-container id=cnd23:215.15><span>samānācariyakā … </span></div><p><div class=verse-container id=cnd23:215.16><span>mittā … </span></div><p><div class=verse-container id=cnd23:215.17><span>sandiṭṭhā … </span></div><p><div class=verse-container id=cnd23:215.18><span>sambhattā … </span></div><p><div class=verse-container id=cnd23:215.19><span>sahāyā so samaṇo mahesakkho”ti bhaṇati; </span></div><p><div class=verse-container id=cnd23:215.20><span>“yo evarūpe vihāre vasati … </span></div><p><div class=verse-container id=cnd23:215.21><span>aḍḍhayoge vasati … </span></div><p><div class=verse-container id=cnd23:215.22><span>pāsāde vasati … </span></div><p><div class=verse-container id=cnd23:215.23><span>hammiye vasati … </span></div><p><div class=verse-container id=cnd23:215.24><span>guhāyaṁ vasati … </span></div><p><div class=verse-container id=cnd23:215.25><span>leṇe vasati … </span></div><p><div class=verse-container id=cnd23:215.26><span>kuṭiyaṁ vasati … </span></div><p><div class=verse-container id=cnd23:215.27><span>kūṭāgāre vasati … </span></div><p><div class=verse-container id=cnd23:215.28><span>aṭṭe vasati … </span></div><p><div class=verse-container id=cnd23:215.29><span>māḷe vasati … </span></div><p><div class=verse-container id=cnd23:215.30><span>uddaṇḍe vasati … </span></div><p><div class=verse-container id=cnd23:215.31><span>upaṭṭhānasālāyaṁ vasati … </span></div><p><div class=verse-container id=cnd23:215.32><span>maṇḍape vasati … </span></div><p><div class=verse-container id=cnd23:215.33><span>rukkhamūle vasati so samaṇo mahesakkho”ti bhaṇati. </span></div><p><div class=verse-container id=cnd23:216.1><span>Atha vā korajikakorajiko bhākuṭikabhākuṭiko kuhakakuhako lapakalapako mukhasambhāviko “ayaṁ samaṇo imāsaṁ evarūpānaṁ santānaṁ vihārasamāpattīnaṁ lābhī”ti tādisaṁ gambhīraṁ gūḷhaṁ nipuṇaṁ paṭicchannaṁ lokuttaraṁ suññatāpaṭisaññuttaṁ kathaṁ katheti. </span></div><p><div class=verse-container id=cnd23:216.2><span>Yā evarūpā bhākuṭikā bhākuṭiyaṁ kuhanā kuhāyanā kuhitattaṁ, idaṁ sāmantajappanasaṅkhātaṁ kuhanavatthu. </span></div><p><div class=verse-container id=cnd23:216.3><span>Tassa paccekasambuddhassa imāni tīṇi kuhanavatthūni pahīnāni samucchinnāni vūpasantāni paṭippassaddhāni abhabbuppattikāni ñāṇagginā daḍḍhāni. </span></div><p><div class=verse-container id=cnd23:216.4><span>Tasmā so paccekasambuddho nikkuho. </span></div><p><div class=verse-container id=cnd23:217.1><span>Nippipāsoti pipāsā vuccati taṇhā. </span></div><p><div class=verse-container id=cnd23:217.2><span>Yo rāgo sārāgo …pe… abhijjhā lobho akusalamūlaṁ. </span></div><p><div class=verse-container id=cnd23:217.3><span>Sā pipāsā taṇhā tassa paccekasambuddhassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā. </span></div><p><div class=verse-container id=cnd23:217.4><span>Tasmā paccekasambuddho nippipāsoti—</span></div><p><div class=verse-container id=cnd23:217.5><span>nillolupo nikkuho nippipāso. </span></div><p><div class=verse-container id=cnd23:218.1><span>Nimmakkho niddhantakasāvamohoti. </span></div><p><div class=verse-container id=cnd23:218.2><span>Makkhoti yo makkho makkhāyanā makkhāyitattaṁ niṭṭhuriyaṁ niṭṭhuriyakammaṁ. </span></div><p><div class=verse-container id=cnd23:218.3><span>Kasāvoti rāgo kasāvo, doso kasāvo, moho kasāvo, kodho …pe… upanāho … makkho … paḷāso … sabbākusalābhisaṅkhārā kasāvā. </span></div><p><div class=verse-container id=cnd23:218.4><span>Mohoti dukkhe aññāṇaṁ, dukkhasamudaye aññāṇaṁ, dukkhanirodhe aññāṇaṁ, dukkhanirodhagāminiyā paṭipadāya aññāṇaṁ, pubbante aññāṇaṁ, aparante aññāṇaṁ, pubbantāparante aññāṇaṁ, idappaccayatāpaṭiccasamuppannesu dhammesu aññāṇaṁ. </span></div><p><div class=verse-container id=cnd23:218.5><span>Yaṁ evarūpaṁ aññāṇaṁ adassanaṁ anabhisamayo ananubodho appaṭivedho asaṅgāhanā apariyogāhanā asamapekkhanā apaccavekkhaṇā apaccakkhakammaṁ dummejjhaṁ bālyaṁ asampajaññaṁ moho pamoho sammoho avijjā avijjogho avijjāyogo avijjānusayo avijjāpariyuṭṭhānaṁ avijjālaṅgī moho akusalamūlaṁ. </span></div><p><div class=verse-container id=cnd23:218.6><span>Tassa paccekasambuddhassa makkho ca kasāvo ca moho ca vantā saṁvantā niddhantā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti. </span></div><p><div class=verse-container id=cnd23:218.7><span>So paccekasambuddho nimmakkho niddhantakasāvamoho. </span></div><p><div class=verse-container id=cnd23:219.1><span>Nirāsaso sabbaloke bhavitvāti āsā vuccati taṇhā. </span></div><p><div class=verse-container id=cnd23:219.2><span>Yo rāgo sārāgo …pe… abhijjhā lobho akusalamūlaṁ. </span></div><p><div class=verse-container id=cnd23:219.3><span>Sabbaloketi sabbaapāyaloke sabbamanussaloke sabbadevaloke sabbakhandhaloke sabbadhātuloke sabbaāyatanaloke. </span></div><p><div class=verse-container id=cnd23:219.4><span>Nirāsaso sabbaloke bhavitvāti sabbaloke nirāsaso bhavitvā nittaṇho bhavitvā nippipāso bhavitvāti—</span></div><p><div class=verse-container id=cnd23:219.5><span>nirāsaso sabbaloke bhavitvā, eko care khaggavisāṇakappo. </span></div><p><div class=verse-container id=cnd23:219.6><span>Tenāha so paccekasambuddho—</span></div><p><div class=verse-container id=cnd23:220.1><span>“Nillolupo nikkuho nippipāso, </span></div><p><div class=verse-container id=cnd23:220.2><span>Nimmakkho niddhantakasāvamoho; </span></div><p><div class=verse-container id=cnd23:220.3><span>Nirāsaso sabbaloke bhavitvā, </span></div><p><div class=verse-container id=cnd23:220.4><span>Eko care khaggavisāṇakappo”ti. </span></div><p><div class=verse-container id=cnd23:221.1><span>Pāpaṁ sahāyaṁ parivajjayetha, </span></div><p><div class=verse-container id=cnd23:221.2><span>Anatthadassiṁ visame niviṭṭhaṁ; </span></div><p><div class=verse-container id=cnd23:221.3><span>Sayaṁ na seve pasutaṁ pamattaṁ, </span></div><p><div class=verse-container id=cnd23:221.4><span>Eko care khaggavisāṇakappo. </span></div><p><div class=verse-container id=cnd23:222.1><span>Pāpaṁ sahāyaṁ parivajjayethāti. </span></div><p><div class=verse-container id=cnd23:222.2><span>Pāpasahāyo vuccati yo so sahāyo dasavatthukāya micchādiṭṭhiyā samannāgato—</span></div><p><div class=verse-container id=cnd23:222.3><span>natthi dinnaṁ, natthi yiṭṭhaṁ, natthi hutaṁ, natthi sukatadukkaṭānaṁ kammānaṁ phalaṁ vipāko, natthi ayaṁ loko, natthi paro loko, natthi mātā, natthi pitā, natthi sattā opapātikā, natthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentīti. </span></div><p><div class=verse-container id=cnd23:222.4><span>Ayaṁ pāpasahāyo. </span></div><p><div class=verse-container id=cnd23:222.5><span>Pāpaṁ sahāyaṁ parivajjayethāti. </span></div><p><div class=verse-container id=cnd23:222.6><span>Pāpaṁ sahāyaṁ vajjeyya parivajjeyyāti—</span></div><p><div class=verse-container id=cnd23:222.7><span>pāpaṁ sahāyaṁ parivajjayetha. </span></div><p><div class=verse-container id=cnd23:223.1><span>Anatthadassiṁ visame niviṭṭhanti anatthadassī vuccati yo so sahāyo dasavatthukāya micchādiṭṭhiyā samannāgato—</span></div><p><div class=verse-container id=cnd23:223.2><span>natthi dinnaṁ, natthi yiṭṭhaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentīti. </span></div><p><div class=verse-container id=cnd23:223.3><span>Visame niviṭṭhanti visame kāyakamme niviṭṭhaṁ, visame vacīkamme niviṭṭhaṁ, visame manokamme niviṭṭhaṁ, visame pāṇātipāte niviṭṭhaṁ, visame adinnādāne niviṭṭhaṁ, visame kāmesumicchācāre niviṭṭhaṁ, visame musāvāde niviṭṭhaṁ, visamāya pisuṇāya vācāya niviṭṭhaṁ, visamāya pharusāya vācāya niviṭṭhaṁ, visame samphappalāpe niviṭṭhaṁ, visamāya abhijjhāya niviṭṭhaṁ, visame byāpāde niviṭṭhaṁ, visamāya micchādiṭṭhiyā niviṭṭhaṁ, visamesu saṅkhāresu niviṭṭhaṁ visamesu pañcasu kāmaguṇesu niviṭṭhaṁ, visamesu pañcasu nīvaraṇesu niviṭṭhaṁ viniviṭṭhaṁ sattaṁ allīnaṁ upagataṁ ajjhositaṁ adhimuttanti—</span></div><p><div class=verse-container id=cnd23:223.4><span>anatthadassiṁ visame niviṭṭhaṁ. </span></div><p><div class=verse-container id=cnd23:224.1><span>Sayaṁ na seve pasutaṁ pamattanti. </span></div><p><div class=verse-container id=cnd23:224.2><span>Pasutanti yopi kāme esati gavesati pariyesati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto. </span></div><p><div class=verse-container id=cnd23:224.3><span>Yopi taṇhāvasena rūpe pariyesati, </span></div><p><div class=verse-container id=cnd23:224.4><span>sadde …pe… </span></div><p><div class=verse-container id=cnd23:224.5><span>gandhe … </span></div><p><div class=verse-container id=cnd23:224.6><span>rase … </span></div><p><div class=verse-container id=cnd23:224.7><span>phoṭṭhabbe pariyesati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto. </span></div><p><div class=verse-container id=cnd23:224.8><span>Yopi taṇhāvasena rūpe paṭilabhati, </span></div><p><div class=verse-container id=cnd23:224.9><span>sadde …pe… </span></div><p><div class=verse-container id=cnd23:224.10><span>gandhe … </span></div><p><div class=verse-container id=cnd23:224.11><span>rase … </span></div><p><div class=verse-container id=cnd23:224.12><span>phoṭṭhabbe paṭilabhati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto. </span></div><p><div class=verse-container id=cnd23:224.13><span>Yopi taṇhāvasena rūpe paribhuñjati, </span></div><p><div class=verse-container id=cnd23:224.14><span>sadde …pe… </span></div><p><div class=verse-container id=cnd23:224.15><span>gandhe … </span></div><p><div class=verse-container id=cnd23:224.16><span>rase … </span></div><p><div class=verse-container id=cnd23:224.17><span>phoṭṭhabbe paribhuñjati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto. </span></div><p><div class=verse-container id=cnd23:224.18><span>Yathā kalahakārako kalahappasuto, kammakārako kammappasuto, gocare caranto gocarappasuto, jhāyī jhānappasuto; </span></div><p><div class=verse-container id=cnd23:224.19><span>evameva yo kāme esati gavesati pariyesati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto. </span></div><p><div class=verse-container id=cnd23:224.20><span>Yopi taṇhāvasena rūpe pariyesati …pe… </span></div><p><div class=verse-container id=cnd23:224.21><span>yopi taṇhāvasena rūpe paṭilabhati …pe… </span></div><p><div class=verse-container id=cnd23:224.22><span>yopi taṇhāvasena rūpe paribhuñjati, </span></div><p><div class=verse-container id=cnd23:224.23><span>sadde …pe… </span></div><p><div class=verse-container id=cnd23:224.24><span>gandhe … </span></div><p><div class=verse-container id=cnd23:224.25><span>rase … </span></div><p><div class=verse-container id=cnd23:224.26><span>phoṭṭhabbe paribhuñjati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto. </span></div><p><div class=verse-container id=cnd23:224.27><span>Pamattanti. </span></div><p><div class=verse-container id=cnd23:224.28><span>Pamādo vattabbo kāyaduccarite vā vacīduccarite vā manoduccarite vā pañcasu kāmaguṇesu vā cittassa vosaggo vosaggānuppadānaṁ kusalānaṁ dhammānaṁ bhāvanāya asakkaccakiriyatā asātaccakiriyatā anaṭṭhitakiriyatā olīnavuttitā nikkhittacchandatā nikkhittadhuratā anāsevanā abhāvanā abahulīkammaṁ anadhiṭṭhānaṁ ananuyogo, yo evarūpo pamādo pamajjanā pamajjitattaṁ—</span></div><p><div class=verse-container id=cnd23:224.29><span>ayaṁ vuccati pamādo. </span></div><p><div class=verse-container id=cnd23:225.1><span>Sayaṁ na seve pasutaṁ pamattanti pasutaṁ na seveyya pamattañca sayaṁ na seveyya sāmaṁ na seveyya na niseveyya na saṁseveyya na parisaṁseveyya na ācareyya na samācareyya na samādāya vatteyyāti—</span></div><p><div class=verse-container id=cnd23:225.2><span>sayaṁ na seve pasutaṁ pamattaṁ, eko care khaggavisāṇakappo. </span></div><p><div class=verse-container id=cnd23:225.3><span>Tenāha so paccekasambuddho—</span></div><p><div class=verse-container id=cnd23:226.1><span>“Pāpaṁ sahāyaṁ parivajjayetha, </span></div><p><div class=verse-container id=cnd23:226.2><span>Anatthadassiṁ visame niviṭṭhaṁ; </span></div><p><div class=verse-container id=cnd23:226.3><span>Sayaṁ na seve pasutaṁ pamattaṁ, </span></div><p><div class=verse-container id=cnd23:226.4><span>Eko care khaggavisāṇakappo”ti. </span></div><p><div class=verse-container id=cnd23:227.1><span>Bahussutaṁ dhammadharaṁ bhajetha, </span></div><p><div class=verse-container id=cnd23:227.2><span>Mittaṁ uḷāraṁ paṭibhānavantaṁ; </span></div><p><div class=verse-container id=cnd23:227.3><span>Aññāya atthāni vineyya kaṅkhaṁ, </span></div><p><div class=verse-container id=cnd23:227.4><span>Eko care khaggavisāṇakappo. </span></div><p><div class=verse-container id=cnd23:228.1><span>Bahussutaṁ dhammadharaṁ bhajethāti bahussuto hoti mitto sutadharo sutasannicayo. </span></div><p><div class=verse-container id=cnd23:228.2><span>Ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā. </span></div><p><div class=verse-container id=cnd23:228.3><span>Dhammadharanti dhammaṁ dhārentaṁ—</span></div><p><div class=verse-container id=cnd23:228.4><span>suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ. </span></div><p><div class=verse-container id=cnd23:228.5><span>Bahussutaṁ dhammadharaṁ bhajethāti bahussutañca dhammadharañca mittaṁ bhajeyya sambhajeyya seveyya niseveyya saṁseveyya paṭiseveyyāti—</span></div><p><div class=verse-container id=cnd23:228.6><span>bahussutaṁ dhammadharaṁ bhajetha. </span></div><p><div class=verse-container id=cnd23:229.1><span>Mittaṁ uḷāraṁ paṭibhānavantanti uḷāro hoti mitto sīlena samādhinā paññāya vimuttiyā vimuttiñāṇadassanena. </span></div><p><div class=verse-container id=cnd23:229.2><span>Paṭibhānavantanti tayo paṭibhānavanto—</span></div><p><div class=verse-container id=cnd23:229.3><span>pariyattipaṭibhānavā, paripucchāpaṭibhānavā, adhigamapaṭibhānavā. </span></div><p><div class=verse-container id=cnd23:229.4><span>Katamo pariyattipaṭibhānavā? </span></div><p><div class=verse-container id=cnd23:229.5><span>Idhekaccassa buddhavacanaṁ pariyāputaṁ hoti suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ. </span></div><p><div class=verse-container id=cnd23:229.6><span>Tassa pariyattiṁ nissāya paṭibhāti—</span></div><p><div class=verse-container id=cnd23:229.7><span>ayaṁ pariyattipaṭibhānavā. </span></div><p><div class=verse-container id=cnd23:230.1><span>Katamo paripucchāpaṭibhānavā? </span></div><p><div class=verse-container id=cnd23:230.2><span>Idhekacco paripucchitopi hoti atthe ca ñāye ca lakkhaṇe ca kāraṇe ca ṭhānāṭhāne ca. </span></div><p><div class=verse-container id=cnd23:230.3><span>Tassa paripucchaṁ nissāya paṭibhāti—</span></div><p><div class=verse-container id=cnd23:230.4><span>ayaṁ paripucchāpaṭibhānavā. </span></div><p><div class=verse-container id=cnd23:231.1><span>Katamo adhigamapaṭibhānavā? </span></div><p><div class=verse-container id=cnd23:231.2><span>Idhekaccassa adhigatā honti cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo cattāro ariyamaggā cattāri sāmaññaphalāni catasso paṭisambhidāyo cha abhiññāyo. </span></div><p><div class=verse-container id=cnd23:231.3><span>Tassa attho ñāto dhammo ñāto nirutti ñātā. </span></div><p><div class=verse-container id=cnd23:231.4><span>Atthe ñāte attho paṭibhāti, dhamme ñāte dhammo paṭibhāti, niruttiyā ñātāya nirutti paṭibhāti. </span></div><p><div class=verse-container id=cnd23:231.5><span>Imesu tīsu ñāṇaṁ paṭibhānapaṭisambhidā. </span></div><p><div class=verse-container id=cnd23:231.6><span>So paccekasambuddho imāya paṭibhānapaṭisambhidāya upeto samupeto upāgato samupāgato upapanno samupapanno samannāgato. </span></div><p><div class=verse-container id=cnd23:231.7><span>Tasmā paccekasambuddho paṭibhānavā. </span></div><p><div class=verse-container id=cnd23:231.8><span>Yassa pariyatti natthi paripucchā natthi adhigamo natthi, kiṁ tassa paṭibhāyissatīti—</span></div><p><div class=verse-container id=cnd23:231.9><span>mittaṁ uḷāraṁ paṭibhānavantaṁ. </span></div><p><div class=verse-container id=cnd23:232.1><span>Aññāya atthāni vineyya kaṅkhanti attatthaṁ aññāya paratthaṁ aññāya ubhayatthaṁ aññāya diṭṭhadhammikatthaṁ aññāya samparāyikatthaṁ aññāya paramatthaṁ aññāya abhiññāya jānitvā tulayitvā tīrayitvā vibhāvayitvā vibhūtaṁ katvā kaṅkhaṁ vineyya paṭivineyya pajaheyya vinodeyya byantīkareyya anabhāvaṁ gameyyāti—</span></div><p><div class=verse-container id=cnd23:232.2><span>aññāya atthāni vineyya kaṅkhaṁ, eko care khaggavisāṇakappo. </span></div><p><div class=verse-container id=cnd23:232.3><span>Tenāha so paccekasambuddho—</span></div><p><div class=verse-container id=cnd23:233.1><span>“Bahussutaṁ dhammadharaṁ bhajetha, </span></div><p><div class=verse-container id=cnd23:233.2><span>Mittaṁ uḷāraṁ paṭibhānavantaṁ; </span></div><p><div class=verse-container id=cnd23:233.3><span>Aññāya atthāni vineyya kaṅkhaṁ, </span></div><p><div class=verse-container id=cnd23:233.4><span>Eko care khaggavisāṇakappo”ti. </span></div><p><div class=verse-container id=cnd23:234.1><span>Khiḍḍaṁ ratiṁ kāmasukhañca loke, </span></div><p><div class=verse-container id=cnd23:234.2><span>Analaṅkaritvā anapekkhamāno; </span></div><p><div class=verse-container id=cnd23:234.3><span>Vibhūsaṭṭhānā virato saccavādī, </span></div><p><div class=verse-container id=cnd23:234.4><span>Eko care khaggavisāṇakappo. </span></div><p><div class=verse-container id=cnd23:235.1><span>Khiḍḍaṁ ratiṁ kāmasukhañca loketi. </span></div><p><div class=verse-container id=cnd23:235.2><span>Khiḍḍāti dve khiḍḍā—</span></div><p><div class=verse-container id=cnd23:235.3><span>kāyikā khiḍḍā ca vācasikā khiḍḍā ca …pe… </span></div><p><div class=verse-container id=cnd23:235.4><span>ayaṁ kāyikā khiḍḍā …pe… </span></div><p><div class=verse-container id=cnd23:235.5><span>ayaṁ vācasikā khiḍḍā. </span></div><p><div class=verse-container id=cnd23:235.6><span>Ratīti anukkaṇṭhitādhivacanametaṁ—</span></div><p><div class=verse-container id=cnd23:235.7><span>ratīti. </span></div><p><div class=verse-container id=cnd23:235.8><span>Kāmasukhanti vuttañhetaṁ bhagavatā—</span></div><p><div class=verse-container id=cnd23:235.9><span>“pañcime, bhikkhave, kāmaguṇā. </span></div><p><div class=verse-container id=cnd23:235.10><span>Katame pañca? </span></div><p><div class=verse-container id=cnd23:235.11><span>Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā, </span></div><p><div class=verse-container id=cnd23:235.12><span>sotaviññeyyā saddā …pe… </span></div><p><div class=verse-container id=cnd23:235.13><span>ghānaviññeyyā gandhā … </span></div><p><div class=verse-container id=cnd23:235.14><span>jivhāviññeyyā rasā … </span></div><p><div class=verse-container id=cnd23:235.15><span>kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā. </span></div><p><div class=verse-container id=cnd23:235.16><span>Ime kho, bhikkhave, pañca kāmaguṇā. </span></div><p><div class=verse-container id=cnd23:235.17><span>Yaṁ kho, bhikkhave, ime pañca kāmaguṇe paṭicca uppajjati sukhaṁ somanassaṁ, idaṁ vuccati kāmasukhaṁ”. </span></div><p><div class=verse-container id=cnd23:235.18><span>Loketi manussaloketi—</span></div><p><div class=verse-container id=cnd23:235.19><span>khiḍḍaṁ ratiṁ kāmasukhañca loke. </span></div><p><div class=verse-container id=cnd23:236.1><span>Analaṅkaritvā anapekkhamānoti khiḍḍañca ratiñca kāmasukhañca loke analaṅkaritvā anapekkho hutvā pajahitvā vinodetvā byantīkaritvā anabhāvaṁ gametvāti—</span></div><p><div class=verse-container id=cnd23:236.2><span>analaṅkaritvā anapekkhamāno. </span></div><p><div class=verse-container id=cnd23:237.1><span>Vibhūsaṭṭhānā virato saccavādīti. </span></div><p><div class=verse-container id=cnd23:237.2><span>Vibhūsāti dve vibhūsā—</span></div><p><div class=verse-container id=cnd23:237.3><span>atthi agārikavibhūsā atthi anāgārikavibhūsā. </span></div><p><div class=verse-container id=cnd23:237.4><span>Katamā agārikavibhūsā? </span></div><p><div class=verse-container id=cnd23:237.5><span>Kesā ca massū ca mālāgandhañca vilepanañca ābharaṇañca pilandhanañca vatthañca pārupanañca veṭhanañca ucchādanaṁ parimaddanaṁ nhāpanaṁ sambāhanaṁ ādāsaṁ añjanaṁ mālāgandhavilepanaṁ mukhacuṇṇaṁ mukhalepanaṁ hatthabandhaṁ sikhābandhaṁ daṇḍaṁ nāḷikaṁ khaggaṁ chattaṁ citrupāhanaṁ uṇhīsaṁ maṇiṁ vāḷabījaniṁ odātāni vatthāni dīghadasāni iti vā—</span></div><p><div class=verse-container id=cnd23:237.6><span>ayaṁ agārikavibhūsā. </span></div><p><div class=verse-container id=cnd23:238.1><span>Katamā anāgārikavibhūsā? </span></div><p><div class=verse-container id=cnd23:238.2><span>Cīvaramaṇḍanā pattamaṇḍanā senāsanamaṇḍanā imassa vā pūtikāyassa bāhirānaṁ vā parikkhārānaṁ maṇḍanā vibhūsanā keḷanā parikeḷanā gaddhikatā gaddhikattaṁ capalatā cāpalyaṁ—</span></div><p><div class=verse-container id=cnd23:238.3><span>ayaṁ anāgārikavibhūsā. </span></div><p><div class=verse-container id=cnd23:239.1><span>Saccavādīti so paccekasambuddho saccavādī saccasandho theto paccayiko avisaṁvādako lokassa, vibhūsaṭṭhānā ārato virato paṭivirato nikkhanto nissaṭo vippamutto visaññutto, vimariyādikatena cetasā viharatīti—</span></div><p><div class=verse-container id=cnd23:239.2><span>vibhūsaṭṭhānā virato saccavādī, eko care khaggavisāṇakappo. </span></div><p><div class=verse-container id=cnd23:239.3><span>Tenāha so paccekasambuddho—</span></div><p><div class=verse-container id=cnd23:240.1><span>“Khiḍḍaṁ ratiṁ kāmasukhañca loke, </span></div><p><div class=verse-container id=cnd23:240.2><span>Analaṅkaritvā anapekkhamāno; </span></div><p><div class=verse-container id=cnd23:240.3><span>Vibhūsaṭṭhānā virato saccavādī, </span></div><p><div class=verse-container id=cnd23:240.4><span>Eko care khaggavisāṇakappo”ti. </span></div><p><div class=verse-container id=cnd23:241.1><span>Puttañca dāraṁ pitarañca mātaraṁ, </span></div><p><div class=verse-container id=cnd23:241.2><span>Dhanāni dhaññāni ca bandhavāni; </span></div><p><div class=verse-container id=cnd23:241.3><span>Hitvāna kāmāni yathodhikāni, </span></div><p><div class=verse-container id=cnd23:241.4><span>Eko care khaggavisāṇakappo. </span></div><p><div class=verse-container id=cnd23:242.1><span>Puttañca dāraṁ pitarañca mātaranti. </span></div><p><div class=verse-container id=cnd23:242.2><span>Puttāti cattāro puttā—</span></div><p><div class=verse-container id=cnd23:242.3><span>atrajo putto, khettajo putto, dinnako putto, antevāsiko putto. </span></div><p><div class=verse-container id=cnd23:242.4><span>Dārā vuccanti bhariyāyo. </span></div><p><div class=verse-container id=cnd23:242.5><span>Pitāti yo so janako. </span></div><p><div class=verse-container id=cnd23:242.6><span>Mātāti yā sā janikāti—</span></div><p><div class=verse-container id=cnd23:242.7><span>puttañca dāraṁ pitarañca mātaraṁ. </span></div><p><div class=verse-container id=cnd23:243.1><span>Dhanāni dhaññāni ca bandhavānīti dhanāni vuccanti hiraññaṁ suvaṇṇaṁ muttā maṇi veḷuriyo saṅkho silā pavāḷaṁ rajataṁ jātarūpaṁ lohitaṅgo masāragallaṁ. </span></div><p><div class=verse-container id=cnd23:243.2><span>Dhaññāni vuccanti pubbaṇṇaṁ aparaṇṇaṁ. </span></div><p><div class=verse-container id=cnd23:243.3><span>Pubbaṇṇaṁ nāma sāli vīhi yavo godhumo kaṅgu varako kudrūsako. </span></div><p><div class=verse-container id=cnd23:243.4><span>Aparaṇṇaṁ nāma sūpeyyaṁ. </span></div><p><div class=verse-container id=cnd23:243.5><span>Bandhavānīti cattāro bandhavā—</span></div><p><div class=verse-container id=cnd23:243.6><span>ñātibandhavāpi bandhu, gottabandhavāpi bandhu, mittabandhavāpi bandhu, sippabandhavāpi bandhūti—</span></div><p><div class=verse-container id=cnd23:243.7><span>dhanāni dhaññāni ca bandhavāni. </span></div><p><div class=verse-container id=cnd23:244.1><span>Hitvāna kāmāni yathodhikānīti. </span></div><p><div class=verse-container id=cnd23:244.2><span>Kāmāti uddānato dve kāmā—</span></div><p><div class=verse-container id=cnd23:244.3><span>vatthukāmā ca kilesakāmā ca …pe… </span></div><p><div class=verse-container id=cnd23:244.4><span>ime vuccanti vatthukāmā …pe… </span></div><p><div class=verse-container id=cnd23:244.5><span>ime vuccanti kilesakāmā. </span></div><p><div class=verse-container id=cnd23:244.6><span>Hitvāna kāmānīti vatthukāme parijānitvā, kilesakāme pahāya pajahitvā vinodetvā byantīkaritvā anabhāvaṁ gametvā. </span></div><p><div class=verse-container id=cnd23:244.7><span>Hitvāna kāmāni yathodhikānīti sotāpattimaggena ye kilesā pahīnā, te kilese na puneti na pacceti na paccāgacchati; </span></div><p><div class=verse-container id=cnd23:244.8><span>sakadāgāmimaggena ye kilesā pahīnā …pe… </span></div><p><div class=verse-container id=cnd23:244.9><span>anāgāmimaggena ye kilesā pahīnā … </span></div><p><div class=verse-container id=cnd23:244.10><span>arahattamaggena ye kilesā pahīnā, te kilese na puneti na pacceti na paccāgacchatīti—</span></div><p><div class=verse-container id=cnd23:244.11><span>hitvāna kāmāni yathodhikāni, eko care khaggavisāṇakappo. </span></div><p><div class=verse-container id=cnd23:244.12><span>Tenāha so paccekasambuddho—</span></div><p><div class=verse-container id=cnd23:245.1><span>“Puttañca dāraṁ pitarañca mātaraṁ, </span></div><p><div class=verse-container id=cnd23:245.2><span>Dhanāni dhaññāni ca bandhavāni; </span></div><p><div class=verse-container id=cnd23:245.3><span>Hitvāna kāmāni yathodhikāni, </span></div><p><div class=verse-container id=cnd23:245.4><span>Eko care khaggavisāṇakappo”ti. </span></div><p><div class=verse-container id=cnd23:246.1><span>Saṅgo eso parittamettha sokhyaṁ, </span></div><p><div class=verse-container id=cnd23:246.2><span>Appassādo dukkhamettha bhiyyo; </span></div><p><div class=verse-container id=cnd23:246.3><span>Gaḷo eso iti ñatvā matimā, </span></div><p><div class=verse-container id=cnd23:246.4><span>Eko care khaggavisāṇakappo. </span></div><p><div class=verse-container id=cnd23:247.1><span>Saṅgo eso parittamettha sokhyanti saṅgoti vā baḷisanti vā āmisanti vā laggananti vā palibodhoti vā, pañcannetaṁ kāmaguṇānaṁ adhivacanaṁ. </span></div><p><div class=verse-container id=cnd23:247.2><span>Parittamettha sokhyanti vuttañhetaṁ bhagavatā—</span></div><p><div class=verse-container id=cnd23:247.3><span>“pañcime, bhikkhave, kāmaguṇā. </span></div><p><div class=verse-container id=cnd23:247.4><span>Katame pañca? </span></div><p><div class=verse-container id=cnd23:247.5><span>Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā …pe… </span></div><p><div class=verse-container id=cnd23:247.6><span>kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā. </span></div><p><div class=verse-container id=cnd23:247.7><span>Ime kho, bhikkhave, pañca kāmaguṇā. </span></div><p><div class=verse-container id=cnd23:247.8><span>Yaṁ kho, bhikkhave, ime pañca kāmaguṇe paṭicca uppajjati sukhaṁ somanassaṁ, idaṁ vuccati kāmasukhaṁ. </span></div><p><div class=verse-container id=cnd23:247.9><span>Appakaṁ etaṁ sukhaṁ, parittakaṁ etaṁ sukhaṁ, thokakaṁ etaṁ sukhaṁ, omakaṁ etaṁ sukhaṁ, lāmakaṁ etaṁ sukhaṁ, chatukkaṁ etaṁ sukhan”ti—</span></div><p><div class=verse-container id=cnd23:247.10><span>saṅgo eso parittamettha sokhyaṁ. </span></div><p><div class=verse-container id=cnd23:248.1><span>Appassādo dukkhamettha bhiyyoti appassādā kāmā vuttā bhagavatā bahudukkhā bahupāyāsā; </span></div><p><div class=verse-container id=cnd23:248.2><span>ādīnavo ettha bhiyyo. </span></div><p><div class=verse-container id=cnd23:248.3><span>Aṭṭhikaṅkalūpamā kāmā vuttā bhagavatā, maṁsapesūpamā kāmā vuttā bhagavatā, tiṇukkūpamā kāmā vuttā bhagavatā, aṅgārakāsūpamā kāmā vuttā bhagavatā, supinakūpamā kāmā vuttā bhagavatā, yācitakūpamā kāmā vuttā bhagavatā, rukkhaphalūpamā kāmā vuttā bhagavatā, asisūnūpamā kāmā vuttā bhagavatā, sattisūlūpamā kāmā vuttā bhagavatā, sappasirūpamā kāmā vuttā bhagavatā bahudukkhā bahupāyāsā, ādīnavo ettha bhiyyoti—</span></div><p><div class=verse-container id=cnd23:248.4><span>appassādo dukkhamettha bhiyyo. </span></div><p><div class=verse-container id=cnd23:249.1><span>Gaḷo eso iti ñatvā matimāti gaḷoti vā baḷisanti vā āmisanti vā laggananti vā bandhananti vā palibodhoti vā, pañcannetaṁ kāmaguṇānaṁ adhivacanaṁ. </span></div><p><div class=verse-container id=cnd23:249.2><span>Itīti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ itīti. </span></div><p><div class=verse-container id=cnd23:249.3><span>Matimāti paṇḍito paññavā buddhimā ñāṇī vibhāvī medhāvī. </span></div><p><div class=verse-container id=cnd23:249.4><span>Gaḷo eso iti ñatvā matimāti matimā gaḷoti ñatvā baḷisanti ñatvā āmisanti ñatvā laggananti ñatvā bandhananti ñatvā palibodhoti ñatvā jānitvā tulayitvā tīrayitvā vibhāvayitvā vibhūtaṁ katvāti—</span></div><p><div class=verse-container id=cnd23:249.5><span>gaḷo eso iti ñatvā matimā, eko care khaggavisāṇakappo. </span></div><p><div class=verse-container id=cnd23:249.6><span>Tenāha so paccekasambuddho—</span></div><p><div class=verse-container id=cnd23:250.1><span>“Saṅgo eso parittamettha sokhyaṁ, </span></div><p><div class=verse-container id=cnd23:250.2><span>Appassādo dukkhamettha bhiyyo; </span></div><p><div class=verse-container id=cnd23:250.3><span>Gaḷo eso iti ñatvā matimā, </span></div><p><div class=verse-container id=cnd23:250.4><span>Eko care khaggavisāṇakappo”ti. </span></div><p><div class=verse-container id=cnd23:251.1><span>Sandālayitvāna saṁyojanāni, </span></div><p><div class=verse-container id=cnd23:251.2><span>Jālaṁva bhetvā salilambucārī; </span></div><p><div class=verse-container id=cnd23:251.3><span>Aggīva daḍḍhaṁ anivattamāno, </span></div><p><div class=verse-container id=cnd23:251.4><span>Eko care khaggavisāṇakappo. </span></div><p><div class=verse-container id=cnd23:252.1><span>Sandālayitvāna saṁyojanānīti dasa saṁyojanāni—</span></div><p><div class=verse-container id=cnd23:252.2><span>kāmarāgasaṁyojanaṁ, paṭighasaṁyojanaṁ, mānasaṁyojanaṁ, diṭṭhisaṁyojanaṁ, vicikicchāsaṁyojanaṁ, sīlabbataparāmāsasaṁyojanaṁ, bhavarāgasaṁyojanaṁ, issāsaṁyojanaṁ, macchariyasaṁyojanaṁ, avijjāsaṁyojanaṁ. </span></div><p><div class=verse-container id=cnd23:252.3><span>Sandālayitvāna saṁyojanānīti dasa saṁyojanāni dālayitvā sandālayitvā pajahitvā vinodetvā byantīkaritvā anabhāvaṁ gametvāti—</span></div><p><div class=verse-container id=cnd23:252.4><span>sandālayitvāna saṁyojanāni. </span></div><p><div class=verse-container id=cnd23:253.1><span>Jālaṁva bhetvā salilambucārīti jālaṁ vuccati suttajālaṁ. </span></div><p><div class=verse-container id=cnd23:253.2><span>Salilaṁ vuccati udakaṁ. </span></div><p><div class=verse-container id=cnd23:253.3><span>Ambucārī vuccati maccho. </span></div><p><div class=verse-container id=cnd23:253.4><span>Yathā maccho jālaṁ bhinditvā pabhinditvā dālayitvā padālayitvā sampadālayitvā carati viharati iriyati vatteti pāleti yapeti yāpeti, evameva dve jālā—</span></div><p><div class=verse-container id=cnd23:253.5><span>taṇhājālañca diṭṭhijālañca …pe… </span></div><p><div class=verse-container id=cnd23:253.6><span>idaṁ taṇhājālaṁ …pe… </span></div><p><div class=verse-container id=cnd23:253.7><span>idaṁ diṭṭhijālaṁ. </span></div><p><div class=verse-container id=cnd23:253.8><span>Tassa paccekasambuddhassa taṇhājālaṁ pahīnaṁ, diṭṭhijālaṁ paṭinissaṭṭhaṁ. </span></div><p><div class=verse-container id=cnd23:253.9><span>Taṇhājālassa pahīnattā diṭṭhijālassa paṭinissaṭṭhattā so paccekasambuddho rūpe na sajjati sadde na sajjati gandhe na sajjati …pe… </span></div><p><div class=verse-container id=cnd23:253.10><span>diṭṭhasutamutaviññātabbesu dhammesu na sajjati na gaṇhāti na bajjhati na palibajjhati, nikkhanto nissaṭo vippamutto visaññutto vimariyādikatena cetasā viharatīti—</span></div><p><div class=verse-container id=cnd23:253.11><span>jālaṁva bhetvā salilambucārī. </span></div><p><div class=verse-container id=cnd23:254.1><span>Aggīva daḍḍhaṁ anivattamānoti yathā aggi tiṇakaṭṭhupādānaṁ dahanto gacchati anivattanto, evameva tassa paccekasambuddhassa sotāpattimaggena ye kilesā pahīnā te kilese na puneti na pacceti na paccāgacchati, sakadāgāmimaggena …pe… </span></div><p><div class=verse-container id=cnd23:254.2><span>anāgāmimaggena … </span></div><p><div class=verse-container id=cnd23:254.3><span>arahattamaggena ye kilesā pahīnā te kilese na puneti na pacceti na paccāgacchatīti—</span></div><p><div class=verse-container id=cnd23:254.4><span>aggīva daḍḍhaṁ anivattamāno, eko care khaggavisāṇakappo. </span></div><p><div class=verse-container id=cnd23:254.5><span>Tenāha so paccekasambuddho—</span></div><p><div class=verse-container id=cnd23:255.1><span>“Sandālayitvāna saṁyojanāni, </span></div><p><div class=verse-container id=cnd23:255.2><span>Jālaṁva bhetvā salilambucārī; </span></div><p><div class=verse-container id=cnd23:255.3><span>Aggīva daḍḍhaṁ anivattamāno, </span></div><p><div class=verse-container id=cnd23:255.4><span>Eko care khaggavisāṇakappo”ti. </span></div><p><div class=verse-container id=cnd23:256.1><span>Okkhittacakkhu na ca pādalolo, </span></div><p><div class=verse-container id=cnd23:256.2><span>Guttindriyo rakkhitamānasāno; </span></div><p><div class=verse-container id=cnd23:256.3><span>Anavassuto apariḍayhamāno, </span></div><p><div class=verse-container id=cnd23:256.4><span>Eko care khaggavisāṇakappo. </span></div><p><div class=verse-container id=cnd23:257.1><span>Okkhittacakkhu na ca pādaloloti kathaṁ khittacakkhu hoti? </span></div><p><div class=verse-container id=cnd23:257.2><span>Idhekacco bhikkhu cakkhulolo cakkhuloliyena samannāgato hoti. </span></div><p><div class=verse-container id=cnd23:257.3><span>Adiṭṭhaṁ dakkhitabbaṁ diṭṭhaṁ samatikkamitabbanti—</span></div><p><div class=verse-container id=cnd23:257.4><span>ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anavaṭṭhitacārikaṁ anuyutto hoti rūpadassanāya. </span></div><p><div class=verse-container id=cnd23:257.5><span>Evaṁ khittacakkhu hoti. </span></div><p><div class=verse-container id=cnd23:258.1><span>Atha vā bhikkhu antaragharaṁ paviṭṭho vīthiṁ paṭipanno asaṁvuto gacchati. </span></div><p><div class=verse-container id=cnd23:258.2><span>Hatthiṁ olokento assaṁ olokento rathaṁ olokento pattiṁ olokento kumārake olokento kumārikāyo olokento itthiyo olokento purise olokento antarāpaṇaṁ olokento gharamukhāni olokento uddhaṁ olokento adho olokento disāvidisaṁ vipekkhamāno gacchati. </span></div><p><div class=verse-container id=cnd23:258.3><span>Evampi khittacakkhu hoti. </span></div><p><div class=verse-container id=cnd23:259.1><span>Atha vā bhikkhu cakkhunā rūpaṁ disvā nimittaggāhī hoti anubyañjanaggāhī. </span></div><p><div class=verse-container id=cnd23:259.2><span>Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya na paṭipajjati, na rakkhati cakkhundriyaṁ, cakkhundriye na saṁvaraṁ āpajjati. </span></div><p><div class=verse-container id=cnd23:259.3><span>Evampi khittacakkhu hoti. </span></div><p><div class=verse-container id=cnd23:260.1><span>Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti, seyyathidaṁ—</span></div><p><div class=verse-container id=cnd23:260.2><span>naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūṇaṁ sobhanakaṁ caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahiṁsayuddhaṁ usabhayuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ anīkadassanaṁ iti vā. </span></div><p><div class=verse-container id=cnd23:260.3><span>Iti evarūpaṁ visūkadassanaṁ anuyutto hoti. </span></div><p><div class=verse-container id=cnd23:260.4><span>Evampi khittacakkhu hoti. </span></div><p><div class=verse-container id=cnd23:261.1><span>Kathaṁ okkhittacakkhu hoti? </span></div><p><div class=verse-container id=cnd23:261.2><span>Idhekacco bhikkhu na cakkhulolo na cakkhuloliyena samannāgato hoti. </span></div><p><div class=verse-container id=cnd23:261.3><span>Adiṭṭhaṁ dakkhitabbaṁ diṭṭhaṁ samatikkamitabbanti—</span></div><p><div class=verse-container id=cnd23:261.4><span>na ārāmena ārāmaṁ na uyyānena uyyānaṁ na gāmena gāmaṁ na nigamena nigamaṁ na nagarena nagaraṁ na raṭṭhena raṭṭhaṁ na janapadena janapadaṁ dīghacārikaṁ anavaṭṭhitacārikaṁ anuyutto hoti rūpadassanāya. </span></div><p><div class=verse-container id=cnd23:261.5><span>Evaṁ okkhittacakkhu hoti. </span></div><p><div class=verse-container id=cnd23:262.1><span>Atha vā bhikkhu antaragharaṁ paviṭṭho vīthiṁ paṭipanno saṁvuto gacchati. </span></div><p><div class=verse-container id=cnd23:262.2><span>Na hatthiṁ olokento na assaṁ olokento na rathaṁ olokento na pattiṁ olokento na kumārake olokento na kumārikāyo olokento na itthiyo olokento na purise olokento na antarāpaṇaṁ olokento na gharamukhāni olokento na uddhaṁ olokento na adho olokento na disāvidisaṁ vipekkhamāno gacchati. </span></div><p><div class=verse-container id=cnd23:262.3><span>Evampi okkhittacakkhu hoti. </span></div><p><div class=verse-container id=cnd23:263.1><span>Atha vā bhikkhu cakkhunā rūpaṁ disvā na nimittaggāhī hoti nānubyañjanaggāhī. </span></div><p><div class=verse-container id=cnd23:263.2><span>Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati. </span></div><p><div class=verse-container id=cnd23:263.3><span>Evampi okkhittacakkhu hoti. </span></div><p><div class=verse-container id=cnd23:264.1><span>Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti, seyyathidaṁ—</span></div><p><div class=verse-container id=cnd23:264.2><span>naccaṁ gītaṁ vāditaṁ …pe… anīkadassanaṁ iti vā. </span></div><p><div class=verse-container id=cnd23:264.3><span>Iti evarūpā visūkadassanā paṭivirato. </span></div><p><div class=verse-container id=cnd23:264.4><span>Evampi okkhittacakkhu hoti. </span></div><p><div class=verse-container id=cnd23:265.1><span>Na ca pādaloloti kathaṁ pādalolo hoti? </span></div><p><div class=verse-container id=cnd23:265.2><span>Idhekacco bhikkhu pādalolo pādaloliyena samannāgato hoti—</span></div><p><div class=verse-container id=cnd23:265.3><span>ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anavaṭṭhitacārikaṁ anuyutto hoti. </span></div><p><div class=verse-container id=cnd23:265.4><span>Evampi pādalolo hoti. </span></div><p><div class=verse-container id=cnd23:266.1><span>Atha vā bhikkhu antosaṅghārāme pādalolo pādaloliyena samannāgato hoti, na atthahetu na kāraṇahetu uddhato avūpasantacitto pariveṇato pariveṇaṁ gacchati, vihārato vihāraṁ gacchati, aḍḍhayogato aḍḍhayogaṁ gacchati, pāsādato pāsādaṁ gacchati, hammiyato hammiyaṁ gacchati, guhato guhaṁ gacchati, leṇato leṇaṁ gacchati, kuṭiyā kuṭiṁ gacchati, kūṭāgārato kūṭāgāraṁ gacchati, aṭṭato aṭṭaṁ gacchati, māḷato māḷaṁ gacchati, uddaṇḍato uddaṇḍaṁ gacchati, upaṭṭhānasālato upaṭṭhānasālaṁ gacchati, maṇḍapato maṇḍapaṁ gacchati, rukkhamūlato rukkhamūlaṁ gacchati, yattha vā pana bhikkhū nisīdanti vā gacchanti vā, tattha ekassa vā dutiyo hoti, dvinnaṁ vā tatiyo hoti, tiṇṇaṁ vā catuttho hoti. </span></div><p><div class=verse-container id=cnd23:266.2><span>Tattha bahuṁ samphappalāpaṁ palapati, seyyathidaṁ—</span></div><p><div class=verse-container id=cnd23:266.3><span>rājakathaṁ corakathaṁ …pe… </span></div><p><div class=verse-container id=cnd23:266.4><span>iti bhavābhavakathaṁ katheti. </span></div><p><div class=verse-container id=cnd23:266.5><span>Evampi pādalolo hoti. </span></div><p><div class=verse-container id=cnd23:267.1><span>Na ca pādaloloti so paccekasambuddho pādaloliyā ārato virato paṭivirato nikkhanto nissaṭo vippamutto visaññutto vimariyādikatena cetasā paṭisallānārāmo hoti paṭisallānarato ajjhattaṁ cetosamathamanuyutto anirākatajjhāno vipassanāya samannāgato brūhetā suññāgāraṁ jhāyī jhānarato ekattamanuyutto sadatthagarukoti—</span></div><p><div class=verse-container id=cnd23:267.2><span>okkhittacakkhu na ca pādalolo. </span></div><p><div class=verse-container id=cnd23:268.1><span>Guttindriyo rakkhitamānasānoti. </span></div><p><div class=verse-container id=cnd23:268.2><span>Guttindriyoti so paccekasambuddho cakkhunā rūpaṁ disvā na nimittaggāhī hoti nānubyañjanaggāhī. </span></div><p><div class=verse-container id=cnd23:268.3><span>Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati. </span></div><p><div class=verse-container id=cnd23:268.4><span>Sotena saddaṁ sutvā …pe… </span></div><p><div class=verse-container id=cnd23:268.5><span>ghānena gandhaṁ ghāyitvā … </span></div><p><div class=verse-container id=cnd23:268.6><span>jivhāya rasaṁ sāyitvā … </span></div><p><div class=verse-container id=cnd23:268.7><span>kāyena phoṭṭhabbaṁ phusitvā … </span></div><p><div class=verse-container id=cnd23:268.8><span>manasā dhammaṁ viññāya na nimittaggāhī hoti nānubyañjanaggāhī. </span></div><p><div class=verse-container id=cnd23:268.9><span>Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati, rakkhati manindriyaṁ, manindriye saṁvaraṁ āpajjatīti—</span></div><p><div class=verse-container id=cnd23:268.10><span>guttindriyo. </span></div><p><div class=verse-container id=cnd23:268.11><span>Rakkhitamānasānoti gopitamānasānoti—</span></div><p><div class=verse-container id=cnd23:268.12><span>guttindriyo rakkhitamānasāno. </span></div><p><div class=verse-container id=cnd23:269.1><span>Anavassuto pariḍayhamānoti vuttañhetaṁ āyasmatā mahāmoggallānena—</span></div><p><div class=verse-container id=cnd23:269.2><span>“avassutapariyāyañca vo, āvuso, desessāmi anavassutapariyāyañca. </span></div><p><div class=verse-container id=cnd23:269.3><span>Taṁ suṇātha, sādhukaṁ manasi karotha, bhāsissāmī”ti. </span></div><p><div class=verse-container id=cnd23:269.4><span>“Evamāvuso”ti kho te bhikkhū āyasmato mahāmoggallānassa paccassosuṁ. </span></div><p><div class=verse-container id=cnd23:269.5><span>Āyasmā mahāmoggallāno etadavoca—</span></div><p><div class=verse-container id=cnd23:270.1><span>“Kathañcāvuso, avassuto hoti? </span></div><p><div class=verse-container id=cnd23:270.2><span>Idhāvuso, bhikkhu cakkhunā rūpaṁ disvā piyarūpe rūpe adhimuccati, appiyarūpe rūpe byāpajjati, anupaṭṭhitakāyassati ca viharati parittacetaso. </span></div><p><div class=verse-container id=cnd23:270.3><span>Tañca cetovimuttiṁ paññāvimuttiṁ yathābhūtaṁ nappajānāti, yatthassa te uppannā pāpakā akusalā dhammā aparisesā nirujjhanti. </span></div><p><div class=verse-container id=cnd23:270.4><span>Sotena saddaṁ sutvā …pe… </span></div><p><div class=verse-container id=cnd23:270.5><span>manasā dhammaṁ viññāya piyarūpe dhamme adhimuccati, appiyarūpe dhamme byāpajjati, anupaṭṭhitakāyassati ca viharati parittacetaso. </span></div><p><div class=verse-container id=cnd23:270.6><span>Tañca cetovimuttiṁ paññāvimuttiṁ yathābhūtaṁ nappajānāti, yatthassa te uppannā pāpakā akusalā dhammā aparisesā nirujjhanti. </span></div><p><div class=verse-container id=cnd23:270.7><span>Ayaṁ vuccatāvuso, bhikkhu avassuto cakkhuviññeyyesu rūpesu …pe… </span></div><p><div class=verse-container id=cnd23:270.8><span>avassuto manoviññeyyesu dhammesu. </span></div><p><div class=verse-container id=cnd23:270.9><span>Evaṁvihāriñcāvuso, bhikkhuṁ cakkhuto cepi naṁ māro upasaṅkamati, labhetheva māro otāraṁ labhetha māro ārammaṇaṁ, </span></div><p><div class=verse-container id=cnd23:270.10><span>sotato cepi naṁ …pe… </span></div><p><div class=verse-container id=cnd23:270.11><span>manato cepi naṁ māro upasaṅkamati, labhetheva māro otāraṁ labhetha māro ārammaṇaṁ. </span></div><p><div class=verse-container id=cnd23:271.1><span>Seyyathāpi, āvuso, naḷāgāraṁ vā tiṇāgāraṁ vā sukkhaṁ koḷāpaṁ terovassikaṁ. </span></div><p><div class=verse-container id=cnd23:271.2><span>Puratthimāya cepi naṁ disāya puriso ādittāya tiṇukkāya upasaṅkameyya, labhetheva aggi otāraṁ labhetha aggi ārammaṇaṁ; </span></div><p><div class=verse-container id=cnd23:271.3><span>pacchimāya cepi naṁ disāya …pe… </span></div><p><div class=verse-container id=cnd23:271.4><span>uttarāya cepi naṁ disāya … </span></div><p><div class=verse-container id=cnd23:271.5><span>dakkhiṇāya cepi naṁ disāya … </span></div><p><div class=verse-container id=cnd23:271.6><span>heṭṭhimato cepi naṁ disāya … </span></div><p><div class=verse-container id=cnd23:271.7><span>uparimato cepi naṁ disāya … </span></div><p><div class=verse-container id=cnd23:271.8><span>yato kutoci cepi naṁ puriso ādittāya tiṇukkāya upasaṅkameyya, labhetheva aggi otāraṁ labhetha aggi ārammaṇaṁ. </span></div><p><div class=verse-container id=cnd23:271.9><span>Evameva kho, āvuso, evaṁvihāriṁ bhikkhuṁ cakkhuto cepi naṁ māro upasaṅkamati, labhetheva māro otāraṁ labhetha māro ārammaṇaṁ, </span></div><p><div class=verse-container id=cnd23:271.10><span>sotato cepi naṁ …pe… </span></div><p><div class=verse-container id=cnd23:271.11><span>manato cepi naṁ māro upasaṅkamati, labhetheva māro otāraṁ labhetha māro ārammaṇaṁ. </span></div><p><div class=verse-container id=cnd23:272.1><span>Evaṁvihāriñcāvuso, bhikkhuṁ rūpā adhibhaṁsu, na bhikkhu rūpe adhibhosi; </span></div><p><div class=verse-container id=cnd23:272.2><span>saddā bhikkhuṁ adhibhaṁsu, na bhikkhu sadde adhibhosi; </span></div><p><div class=verse-container id=cnd23:272.3><span>gandhā bhikkhuṁ adhibhaṁsu, na bhikkhu gandhe adhibhosi; </span></div><p><div class=verse-container id=cnd23:272.4><span>rasā bhikkhuṁ adhibhaṁsu, na bhikkhu rase adhibhosi; </span></div><p><div class=verse-container id=cnd23:272.5><span>phoṭṭhabbā bhikkhuṁ adhibhaṁsu, na bhikkhu phoṭṭhabbe adhibhosi; </span></div><p><div class=verse-container id=cnd23:272.6><span>dhammā bhikkhuṁ adhibhaṁsu, na bhikkhu dhamme adhibhosi. </span></div><p><div class=verse-container id=cnd23:272.7><span>Ayaṁ vuccatāvuso, bhikkhu rūpādhibhūto saddādhibhūto gandhādhibhūto rasādhibhūto phoṭṭhabbādhibhūto dhammādhibhūto adhibhū anadhibhūto adhibhaṁsu naṁ pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā. </span></div><p><div class=verse-container id=cnd23:272.8><span>Evaṁ kho, āvuso, avassuto hoti. </span></div><p><div class=verse-container id=cnd23:273.1><span>Kathañcāvuso, anavassuto hoti? </span></div><p><div class=verse-container id=cnd23:273.2><span>Idhāvuso, bhikkhu cakkhunā rūpaṁ disvā piyarūpe rūpe nādhimuccati, appiyarūpe rūpe na byāpajjati, upaṭṭhitakāyassati ca viharati appamāṇacetaso. </span></div><p><div class=verse-container id=cnd23:273.3><span>Tañca cetovimuttiṁ paññāvimuttiṁ yathābhūtaṁ pajānāti, yatthassa te uppannā pāpakā akusalā dhammā aparisesā nirujjhanti; </span></div><p><div class=verse-container id=cnd23:273.4><span>sotena saddaṁ sutvā …pe… </span></div><p><div class=verse-container id=cnd23:273.5><span>manasā dhammaṁ viññāya piyarūpe dhamme nādhimuccati, appiyarūpe dhamme na byāpajjati, upaṭṭhitakāyassati ca viharati appamāṇacetaso. </span></div><p><div class=verse-container id=cnd23:273.6><span>Tañca cetovimuttiṁ paññāvimuttiṁ yathābhūtaṁ pajānāti, yatthassa te uppannā pāpakā akusalā dhammā aparisesā nirujjhanti. </span></div><p><div class=verse-container id=cnd23:273.7><span>Ayaṁ vuccatāvuso, bhikkhu anavassuto cakkhuviññeyyesu rūpesu …pe… </span></div><p><div class=verse-container id=cnd23:273.8><span>anavassuto manoviññeyyesu dhammesu. </span></div><p><div class=verse-container id=cnd23:273.9><span>Evaṁvihāriñcāvuso, bhikkhuṁ cakkhuto cepi naṁ māro upasaṅkamati, neva labhetha māro otāraṁ, na labhetha māro ārammaṇaṁ; </span></div><p><div class=verse-container id=cnd23:273.10><span>sotato cepi naṁ …pe… </span></div><p><div class=verse-container id=cnd23:273.11><span>manato cepi naṁ māro upasaṅkamati, neva labhetha māro otāraṁ, na labhetha māro ārammaṇaṁ. </span></div><p><div class=verse-container id=cnd23:274.1><span>Seyyathāpi, āvuso, kūṭāgārā vā kūṭāgārasālā vā bahalamattikā addāvalepanā puratthimāya cepi naṁ disāya puriso ādittāya tiṇukkāya upasaṅkameyya, neva labhetha aggi otāraṁ, na labhetha aggi ārammaṇaṁ; </span></div><p><div class=verse-container id=cnd23:274.2><span>pacchimāya cepi naṁ disāya … </span></div><p><div class=verse-container id=cnd23:274.3><span>uttarāya cepi naṁ disāya … </span></div><p><div class=verse-container id=cnd23:274.4><span>dakkhiṇāya cepi naṁ disāya … </span></div><p><div class=verse-container id=cnd23:274.5><span>heṭṭhimato cepi naṁ disāya … </span></div><p><div class=verse-container id=cnd23:274.6><span>uparimato cepi naṁ disāya … </span></div><p><div class=verse-container id=cnd23:274.7><span>yato kutoci cepi naṁ puriso ādittāya tiṇukkāya upasaṅkameyya, neva labhetha aggi otāraṁ na labhetha aggi ārammaṇaṁ. </span></div><p><div class=verse-container id=cnd23:274.8><span>Evameva kho, āvuso, evaṁvihāriṁ bhikkhuṁ cakkhuto cepi naṁ māro upasaṅkamati, neva labhetha māro otāraṁ na labhetha māro ārammaṇaṁ; </span></div><p><div class=verse-container id=cnd23:274.9><span>sotato cepi naṁ …pe… </span></div><p><div class=verse-container id=cnd23:274.10><span>manato cepi naṁ māro upasaṅkamati neva labhetha māro otāraṁ na labhetha māro ārammaṇaṁ. </span></div><p><div class=verse-container id=cnd23:275.1><span>Evaṁvihārī cāvuso, bhikkhu rūpe adhibhosi, na rūpā bhikkhuṁ adhibhaṁsu; </span></div><p><div class=verse-container id=cnd23:275.2><span>sadde bhikkhu adhibhosi, na saddā bhikkhuṁ adhibhaṁsu; </span></div><p><div class=verse-container id=cnd23:275.3><span>gandhe bhikkhu adhibhosi, na gandhā bhikkhuṁ adhibhaṁsu; </span></div><p><div class=verse-container id=cnd23:275.4><span>rase bhikkhu adhibhosi, na rasā bhikkhuṁ adhibhaṁsu; </span></div><p><div class=verse-container id=cnd23:275.5><span>phoṭṭhabbe bhikkhu adhibhosi, na phoṭṭhabbā bhikkhuṁ adhibhaṁsu; </span></div><p><div class=verse-container id=cnd23:275.6><span>dhamme bhikkhu adhibhosi, na dhammā bhikkhuṁ adhibhaṁsu. </span></div><p><div class=verse-container id=cnd23:275.7><span>Ayaṁ vuccatāvuso, bhikkhu rūpādhibhū saddādhibhū gandhādhibhū rasādhibhū phoṭṭhabbādhibhū dhammādhibhū adhibhū anadhibhūto. </span></div><p><div class=verse-container id=cnd23:275.8><span>Adhibhosi te pāpake akusale dhamme saṅkilesike ponobhavike sadare dukkhavipāke āyatiṁ jātijarāmaraṇiye. </span></div><p><div class=verse-container id=cnd23:275.9><span>Evaṁ kho, āvuso, anavassuto hotī”ti—</span></div><p><div class=verse-container id=cnd23:275.10><span>anavassuto. </span></div><p><div class=verse-container id=cnd23:276.1><span>Apariḍayhamānoti rāgajena pariḷāhena apariḍayhamāno, dosajena pariḷāhena apariḍayhamāno, mohajena pariḷāhena apariḍayhamānoti—</span></div><p><div class=verse-container id=cnd23:276.2><span>anavassuto apariḍayhamāno, eko care khaggavisāṇakappo. </span></div><p><div class=verse-container id=cnd23:276.3><span>Tenāha so paccekasambuddho—</span></div><p><div class=verse-container id=cnd23:277.1><span>“Okkhittacakkhu na ca pādalolo, </span></div><p><div class=verse-container id=cnd23:277.2><span>Guttindriyo rakkhitamānasāno; </span></div><p><div class=verse-container id=cnd23:277.3><span>Anavassuto apariḍayhamāno, </span></div><p><div class=verse-container id=cnd23:277.4><span>Eko care khaggavisāṇakappo”ti. </span></div><p><div class=verse-container id=cnd23:278.1><span>Ohārayitvā gihibyañjanāni, </span></div><p><div class=verse-container id=cnd23:278.2><span>Sañchannapatto yathā pārichattako; </span></div><p><div class=verse-container id=cnd23:278.3><span>Kāsāyavattho abhinikkhamitvā, </span></div><p><div class=verse-container id=cnd23:278.4><span>Eko care khaggavisāṇakappo. </span></div><p><div class=verse-container id=cnd23:279.1><span>Ohārayitvā gihibyañjanānīti gihibyañjanāni vuccanti kesā ca massū ca …pe… </span></div><p><div class=verse-container id=cnd23:279.2><span>dīghadasāni iti vā. </span></div><p><div class=verse-container id=cnd23:279.3><span>Ohārayitvā gihibyañjanānīti gihibyañjanāni oropayitvā samoropayitvā nikkhipitvā paṭippassambhitvāti—</span></div><p><div class=verse-container id=cnd23:279.4><span>ohārayitvā gihibyañjanāni. </span></div><p><div class=verse-container id=cnd23:280.1><span>Sañchannapatto yathā pārichattakoti yathā so pārichattako koviḷāro bahalapattapalāso sandacchāyo, evameva so paccekasambuddho paripuṇṇapattacīvaradharoti—</span></div><p><div class=verse-container id=cnd23:280.2><span>sañchannapatto yathā pārichattako. </span></div><p><div class=verse-container id=cnd23:281.1><span>Kāsāyavattho abhinikkhamitvāti so paccekasambuddho sabbaṁ gharāvāsapalibodhaṁ chinditvā puttadārapalibodhaṁ chinditvā ñātipalibodhaṁ chinditvā mittāmaccapalibodhaṁ chinditvā sannidhipalibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati iriyati vatteti pāleti yapeti yāpetīti—</span></div><p><div class=verse-container id=cnd23:281.2><span>kāsāyavattho abhinikkhamitvā, eko care khaggavisāṇakappo. </span></div><p><div class=verse-container id=cnd23:281.3><span>Tenāha so paccekasambuddho—</span></div><p><div class=verse-container id=cnd23:282.1><span>“Ohārayitvā gihibyañjanāni, </span></div><p><div class=verse-container id=cnd23:282.2><span>Sañchannapatto yathā pārichattako; </span></div><p><div class=verse-container id=cnd23:282.3><span>Kāsāyavattho abhinikkhamitvā, </span></div><p><div class=verse-container id=cnd23:282.4><span>Eko care khaggavisāṇakappo”ti. </span></div><p><div class=verse-container id=cnd23:282.5><span>Tatiyo vaggo. </span></div><p><div class=verse-container id=cnd23:283.0><span>4. Catutthavagga </span></div><p><div class=verse-container id=cnd23:283.1><span>Rasesu gedhaṁ akaraṁ alolo, </span></div><p><div class=verse-container id=cnd23:283.2><span>Anaññaposī sapadānacārī; </span></div><p><div class=verse-container id=cnd23:283.3><span>Kule kule appaṭibaddhacitto, </span></div><p><div class=verse-container id=cnd23:283.4><span>Eko care khaggavisāṇakappo. </span></div><p><div class=verse-container id=cnd23:284.1><span>Rasesu gedhaṁ akaraṁ aloloti. </span></div><p><div class=verse-container id=cnd23:284.2><span>Rasoti mūlaraso khandharaso tacaraso pattaraso puppharaso phalaraso, ambilaṁ madhuraṁ tittakaṁ kaṭukaṁ loṇikaṁ khārikaṁ lambikaṁ kasāvo sādu asādu sītaṁ uṇhaṁ. </span></div><p><div class=verse-container id=cnd23:284.3><span>Santeke samaṇabrāhmaṇā rasagiddhā. </span></div><p><div class=verse-container id=cnd23:284.4><span>Te jivhaggena rasaggāni pariyesantā āhiṇḍanti. </span></div><p><div class=verse-container id=cnd23:284.5><span>Te ambilaṁ labhitvā anambilaṁ pariyesanti, anambilaṁ labhitvā ambilaṁ pariyesanti; </span></div><p><div class=verse-container id=cnd23:284.6><span>madhuraṁ labhitvā amadhuraṁ pariyesanti, amadhuraṁ labhitvā madhuraṁ pariyesanti; </span></div><p><div class=verse-container id=cnd23:284.7><span>tittakaṁ labhitvā atittakaṁ pariyesanti, atittakaṁ labhitvā tittakaṁ pariyesanti; </span></div><p><div class=verse-container id=cnd23:284.8><span>kaṭukaṁ labhitvā akuṭakaṁ pariyesanti, akuṭakaṁ labhitvā kaṭukaṁ pariyesanti; </span></div><p><div class=verse-container id=cnd23:284.9><span>loṇikaṁ labhitvā aloṇikaṁ pariyesanti, aloṇikaṁ labhitvā loṇikaṁ pariyesanti; </span></div><p><div class=verse-container id=cnd23:284.10><span>khārikaṁ labhitvā akhārikaṁ pariyesanti, akhārikaṁ labhitvā khārikaṁ pariyesanti; </span></div><p><div class=verse-container id=cnd23:284.11><span>kasāvaṁ labhitvā akasāvaṁ pariyesanti, akasāvaṁ labhitvā kasāvaṁ pariyesanti; </span></div><p><div class=verse-container id=cnd23:284.12><span>lambikaṁ labhitvā alambikaṁ pariyesanti, alambikaṁ labhitvā lambikaṁ pariyesanti; </span></div><p><div class=verse-container id=cnd23:284.13><span>sāduṁ labhitvā asāduṁ pariyesanti, asāduṁ labhitvā sāduṁ pariyesanti; </span></div><p><div class=verse-container id=cnd23:284.14><span>sītaṁ labhitvā uṇhaṁ pariyesanti, uṇhaṁ labhitvā sītaṁ pariyesanti. </span></div><p><div class=verse-container id=cnd23:284.15><span>Te yaṁ yaṁ labhanti tena tena na tussanti, aparāparaṁ pariyesanti. </span></div><p><div class=verse-container id=cnd23:284.16><span>Manāpikesu rasesu rattā giddhā gathitā mucchitā ajjhosannā laggā laggitā palibuddhā. </span></div><p><div class=verse-container id=cnd23:284.17><span>Sā rasataṇhā tassa paccekasambuddhassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā. </span></div><p><div class=verse-container id=cnd23:284.18><span>Tasmā so paccekasambuddho paṭisaṅkhā yoniso āhāraṁ āhāreti—</span></div><p><div class=verse-container id=cnd23:284.19><span>“neva davāya na madāya na maṇḍanāya na vibhūsanāya; </span></div><p><div class=verse-container id=cnd23:284.20><span>yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya. </span></div><p><div class=verse-container id=cnd23:284.21><span>Iti purāṇañca vedanaṁ paṭihaṅkhāmi, navañca vedanaṁ na uppādessāmi, yātrā ca me bhavissati anavajjatā ca phāsuvihāro cā”ti. </span></div><p><div class=verse-container id=cnd23:285.1><span>Yathā vaṇaṁ ālimpeyya yāvadeva āruhaṇatthāya, yathā vā akkhaṁ abbhañjeyya yāvadeva bhārassa nittharaṇatthāya, yathā puttamaṁsaṁ āhāraṁ āhareyya yāvadeva kantārassa nittharaṇatthāya; </span></div><p><div class=verse-container id=cnd23:285.2><span>evameva so paccekasambuddho paṭisaṅkhā yoniso āhāraṁ āhāreti—</span></div><p><div class=verse-container id=cnd23:285.3><span>“neva davāya na madāya na maṇḍanāya na vibhūsanāya; </span></div><p><div class=verse-container id=cnd23:285.4><span>yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya. </span></div><p><div class=verse-container id=cnd23:285.5><span>Iti purāṇañca vedanaṁ paṭihaṅkhāmi, navañca vedanaṁ na uppādessāmi, yātrā ca me bhavissati anavajjatā ca phāsuvihāro cā”ti. </span></div><p><div class=verse-container id=cnd23:285.6><span>Rasataṇhāya ārato virato paṭivirato nikkhanto nissaṭo vippamutto visaññutto vimariyādikatena cetasā viharatīti—</span></div><p><div class=verse-container id=cnd23:285.7><span>rasesu gedhaṁ akaraṁ. </span></div><p><div class=verse-container id=cnd23:286.1><span>Aloloti loluppaṁ vuccati taṇhā. </span></div><p><div class=verse-container id=cnd23:286.2><span>Yo rāgo sārāgo …pe… abhijjhā lobho akusalamūlaṁ. </span></div><p><div class=verse-container id=cnd23:286.3><span>Sā loluppā taṇhā tassa paccekasambuddhassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā. </span></div><p><div class=verse-container id=cnd23:286.4><span>Tasmā paccekasambuddho aloloti—</span></div><p><div class=verse-container id=cnd23:286.5><span>rasesu gedhaṁ akaraṁ alolo. </span></div><p><div class=verse-container id=cnd23:287.1><span>Anaññaposī sapadānacārīti </span></div><p><div class=verse-container id=cnd23:287.2><span>anaññaposīti so paccekasambuddho attānaññeva poseti, na paranti. </span></div><p><div class=verse-container id=cnd23:288.1><span>Anaññaposimaññātaṁ, </span></div><p><div class=verse-container id=cnd23:288.2><span>dantaṁ sāre patiṭṭhitaṁ; </span></div><p><div class=verse-container id=cnd23:288.3><span>Khīṇāsavaṁ vantadosaṁ, </span></div><p><div class=verse-container id=cnd23:288.4><span>tamahaṁ brūmi brāhmaṇanti. </span></div><p><div class=verse-container id=cnd23:289.1><span>Anaññaposī sapadānacārīti so paccekasambuddho pubbaṇhasamayaṁ nivāsetvā pattacīvaramādāya gāmaṁ vā nigamaṁ vā piṇḍāya pavisati rakkhiteneva kāyena rakkhitāya vācāya rakkhitena cittena upaṭṭhitāya satiyā saṁvutehi indriyehi. </span></div><p><div class=verse-container id=cnd23:289.2><span>Okkhittacakkhu iriyāpathasampanno kulā kulaṁ anatikkamanto piṇḍāya caratīti—</span></div><p><div class=verse-container id=cnd23:289.3><span>anaññaposī sapadānacārī. </span></div><p><div class=verse-container id=cnd23:290.1><span>Kule kule appaṭibaddhacittoti dvīhi kāraṇehi paṭibaddhacitto hoti—</span></div><p><div class=verse-container id=cnd23:290.2><span>attānaṁ vā nīcaṁ ṭhapento paraṁ uccaṁ ṭhapento paṭibaddhacitto hoti, attānaṁ vā uccaṁ ṭhapento paraṁ nīcaṁ ṭhapento paṭibaddhacitto hoti. </span></div><p><div class=verse-container id=cnd23:290.3><span>Kathaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti? </span></div><p><div class=verse-container id=cnd23:290.4><span>“Tumhe me bahūpakārā, ahaṁ tumhe nissāya labhāmi cīvarapiṇḍapātasenāsanagilānapaccayabhesajjaparikkhāraṁ. </span></div><p><div class=verse-container id=cnd23:290.5><span>Yampi me aññe dātuṁ vā kātuṁ vā maññanti tumhe nissāya tumhe passantā. </span></div><p><div class=verse-container id=cnd23:290.6><span>Yampi me porāṇaṁ mātāpettikaṁ nāmagottaṁ tampi me antarahitaṁ tumhehi ahaṁ ñāyāmi—</span></div><p><div class=verse-container id=cnd23:290.7><span>‘asukassa kulupako, asukāya kulupako’”ti. </span></div><p><div class=verse-container id=cnd23:290.8><span>Evaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti. </span></div><p><div class=verse-container id=cnd23:291.1><span>Kathaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hoti? </span></div><p><div class=verse-container id=cnd23:291.2><span>“Ahaṁ tumhākaṁ bahūpakāro, tumhe maṁ āgamma buddhaṁ saraṇaṁ gatā dhammaṁ saraṇaṁ gatā saṅghaṁ saraṇaṁ gatā, pāṇātipātā paṭiviratā, adinnādānā paṭiviratā, kāmesumicchācārā paṭiviratā, musāvādā paṭiviratā, surāmerayamajjapamādaṭṭhānā paṭiviratā, tumhākaṁ ahaṁ uddesaṁ demi paripucchaṁ demi uposathaṁ ācikkhāmi navakammaṁ adhiṭṭhāmi; </span></div><p><div class=verse-container id=cnd23:291.3><span>atha ca pana tumhe maṁ ujjhitvā aññe sakkarotha garuṁ karotha mānetha pūjethā”ti. </span></div><p><div class=verse-container id=cnd23:291.4><span>Evaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hoti. </span></div><p><div class=verse-container id=cnd23:292.1><span>Kule kule appaṭibaddhacittoti so paccekasambuddho kulapalibodhena appaṭibaddhacitto hoti, gaṇapalibodhena appaṭibaddhacitto hoti, āvāsapalibodhena appaṭibaddhacitto hoti, cīvarapalibodhena appaṭibaddhacitto hoti, piṇḍapātapalibodhena appaṭibaddhacitto hoti, senāsanapalibodhena appaṭibaddhacitto hoti, gilānapaccayabhesajjaparikkhārapalibodhena appaṭibaddhacitto hotīti—</span></div><p><div class=verse-container id=cnd23:292.2><span>kule kule appaṭibaddhacitto hoti, eko care khaggavisāṇakappo. </span></div><p><div class=verse-container id=cnd23:292.3><span>Tenāha so paccekasambuddho—</span></div><p><div class=verse-container id=cnd23:293.1><span>“Rasesu gedhaṁ akaraṁ alolo, </span></div><p><div class=verse-container id=cnd23:293.2><span>Anaññaposī sapadānacārī; </span></div><p><div class=verse-container id=cnd23:293.3><span>Kule kule appaṭibaddhacitto, </span></div><p><div class=verse-container id=cnd23:293.4><span>Eko care khaggavisāṇakappo”ti. </span></div><p><div class=verse-container id=cnd23:294.1><span>Pahāya pañcāvaraṇāni cetaso, </span></div><p><div class=verse-container id=cnd23:294.2><span>Upakkilese byapanujja sabbe; </span></div><p><div class=verse-container id=cnd23:294.3><span>Anissito chetva sinehadosaṁ, </span></div><p><div class=verse-container id=cnd23:294.4><span>Eko care khaggavisāṇakappo. </span></div><p><div class=verse-container id=cnd23:295.1><span>Pahāya pañcāvaraṇāni cetasoti so paccekasambuddho kāmacchandanīvaraṇaṁ pahāya pajahitvā vinodetvā byantīkaritvā anabhāvaṁ gametvā, byāpādanīvaraṇaṁ … </span></div><p><div class=verse-container id=cnd23:295.2><span>thinamiddhanīvaraṇaṁ … </span></div><p><div class=verse-container id=cnd23:295.3><span>uddhaccakukkuccanīvaraṇaṁ … </span></div><p><div class=verse-container id=cnd23:295.4><span>vicikicchānīvaraṇaṁ pahāya pajahitvā vinodetvā byantīkaritvā anabhāvaṁ gametvā vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharatīti—</span></div><p><div class=verse-container id=cnd23:295.5><span>pahāya pañcāvaraṇāni cetaso. </span></div><p><div class=verse-container id=cnd23:296.1><span>Upakkilese byapanujja sabbeti rāgo cittassa upakkileso, doso cittassa upakkileso, moho cittassa upakkileso, kodho … upanāho …pe… sabbākusalābhisaṅkhārā cittassa upakkilesā. </span></div><p><div class=verse-container id=cnd23:296.2><span>Upakkilese byapanujja sabbeti sabbe cittassa upakkilese byapanujja panuditvā pajahitvā vinodetvā byantīkaritvā anabhāvaṁ gametvāti—</span></div><p><div class=verse-container id=cnd23:296.3><span>upakkilese byapanujja sabbe. </span></div><p><div class=verse-container id=cnd23:297.1><span>Anissito chetva sinehadosanti. </span></div><p><div class=verse-container id=cnd23:297.2><span>Anissitoti dve nissayā—</span></div><p><div class=verse-container id=cnd23:297.3><span>taṇhānissayo ca diṭṭhinissayo ca …pe… </span></div><p><div class=verse-container id=cnd23:297.4><span>ayaṁ taṇhānissayo …pe… </span></div><p><div class=verse-container id=cnd23:297.5><span>ayaṁ diṭṭhinissayo. </span></div><p><div class=verse-container id=cnd23:297.6><span>Sinehoti dve snehā—</span></div><p><div class=verse-container id=cnd23:297.7><span>taṇhāsneho ca diṭṭhisneho ca …pe… </span></div><p><div class=verse-container id=cnd23:297.8><span>ayaṁ taṇhāsneho …pe… </span></div><p><div class=verse-container id=cnd23:297.9><span>ayaṁ diṭṭhisneho. </span></div><p><div class=verse-container id=cnd23:297.10><span>Dosoti yo cittassa āghāto paṭighāto paṭighaṁ paṭivirodho kopo pakopo sampakopo doso padoso sampadoso cittassa byāpatti manopadoso kodho kujjhanā kujjhitattaṁ doso dussanā dussitattaṁ byāpatti byāpajjanā byāpajjitattaṁ caṇḍikkaṁ asuropo anattamanatā cittassa. </span></div><p><div class=verse-container id=cnd23:297.11><span>Anissito chetva sinehadosanti so paccekasambuddho taṇhāsnehañca diṭṭhisnehañca dosañca chetvā ucchinditvā samucchinditvā pajahitvā vinodetvā byantīkaritvā anabhāvaṁ gametvā cakkhuṁ anissito, </span></div><p><div class=verse-container id=cnd23:297.12><span>sotaṁ anissito …pe… </span></div><p><div class=verse-container id=cnd23:297.13><span>diṭṭhasutamutaviññātabbe dhamme anissito anallīno anupagato anajjhosito anadhimutto nikkhanto nissaṭo vippamutto visaññutto vimariyādikatena cetasā viharatīti—</span></div><p><div class=verse-container id=cnd23:297.14><span>anissito chetva sinehadosaṁ, eko care khaggavisāṇakappo. </span></div><p><div class=verse-container id=cnd23:297.15><span>Tenāha so paccekasambuddho—</span></div><p><div class=verse-container id=cnd23:298.1><span>“Pahāya pañcāvaraṇāni cetaso, </span></div><p><div class=verse-container id=cnd23:298.2><span>Upakkilese byapanujja sabbe; </span></div><p><div class=verse-container id=cnd23:298.3><span>Anissito chetva sinehadosaṁ, </span></div><p><div class=verse-container id=cnd23:298.4><span>Eko care khaggavisāṇakappo”ti. </span></div><p><div class=verse-container id=cnd23:299.1><span>Vipiṭṭhikatvāna sukhaṁ dukhañca, </span></div><p><div class=verse-container id=cnd23:299.2><span>Pubbeva ca somanassadomanassaṁ; </span></div><p><div class=verse-container id=cnd23:299.3><span>Laddhānupekkhaṁ samathaṁ visuddhaṁ, </span></div><p><div class=verse-container id=cnd23:299.4><span>Eko care khaggavisāṇakappo. </span></div><p><div class=verse-container id=cnd23:300.1><span>Vipiṭṭhikatvāna sukhaṁ dukhañca, pubbeva ca somanassadomanassanti so paccekasambuddho sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharatīti—</span></div><p><div class=verse-container id=cnd23:300.2><span>vipiṭṭhikatvāna sukhaṁ dukhañca, pubbeva ca somanassadomanassaṁ. </span></div><p><div class=verse-container id=cnd23:301.1><span>Laddhānupekkhaṁ samathaṁ visuddhanti. </span></div><p><div class=verse-container id=cnd23:301.2><span>Upekkhāti yā catutthajjhāne upekkhā upekkhanā ajjhupekkhanā cittasamatā cittappassaddhatā majjhattatā cittassa. </span></div><p><div class=verse-container id=cnd23:301.3><span>Samathoti yā cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā samatho samādhindriyaṁ samādhibalaṁ sammāsamādhi; </span></div><p><div class=verse-container id=cnd23:301.4><span>catutthajjhāne upekkhā ca samatho ca suddhā honti visuddhā pariyodātā anaṅgaṇā vigatūpakkilesā mudubhūtā kammaniyā ṭhitā āneñjappattā. </span></div><p><div class=verse-container id=cnd23:301.5><span>Laddhānupekkhaṁ samathaṁ visuddhanti catutthajjhānaṁ upekkhañca samathañca laddhā labhitvā vinditvā paṭilabhitvāti—</span></div><p><div class=verse-container id=cnd23:301.6><span>laddhānupekkhaṁ samathaṁ visuddhaṁ, eko care khaggavisāṇakappo. </span></div><p><div class=verse-container id=cnd23:301.7><span>Tenāha so paccekasambuddho—</span></div><p><div class=verse-container id=cnd23:302.1><span>“Vipiṭṭhikatvāna sukhaṁ dukhañca, </span></div><p><div class=verse-container id=cnd23:302.2><span>Pubbeva ca somanassadomanassaṁ; </span></div><p><div class=verse-container id=cnd23:302.3><span>Laddhānupekkhaṁ samathaṁ visuddhaṁ, </span></div><p><div class=verse-container id=cnd23:302.4><span>Eko care khaggavisāṇakappo”ti. </span></div><p><div class=verse-container id=cnd23:303.1><span>Āraddhaviriyo paramatthapattiyā, </span></div><p><div class=verse-container id=cnd23:303.2><span>Alīnacitto akusītavutti; </span></div><p><div class=verse-container id=cnd23:303.3><span>Daḷhanikkamo thāmabalūpapanno, </span></div><p><div class=verse-container id=cnd23:303.4><span>Eko care khaggavisāṇakappo. </span></div><p><div class=verse-container id=cnd23:304.1><span>Āraddhaviriyo paramatthapattiyāti paramatthaṁ vuccati amataṁ nibbānaṁ. </span></div><p><div class=verse-container id=cnd23:304.2><span>Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. </span></div><p><div class=verse-container id=cnd23:304.3><span>Paramatthassa pattiyā lābhāya paṭilābhāya adhigamāya phassanāya sacchikiriyāya āraddhavīriyo viharati akusalānaṁ dhammānaṁ pahānāya kusalānaṁ dhammānaṁ sampadāya thāmavā daḷhaparakkamo anikkhittadhuro kusalesu dhammesūti—</span></div><p><div class=verse-container id=cnd23:304.4><span>āraddhaviriyo paramatthapattiyā. </span></div><p><div class=verse-container id=cnd23:305.1><span>Alīnacitto akusītavuttīti so paccekasambuddho anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati, uppannānaṁ pāpakānaṁ akusalānaṁ dhammānaṁ pahānāya …pe… </span></div><p><div class=verse-container id=cnd23:305.2><span>anuppannānaṁ kusalānaṁ dhammānaṁ uppādāya …pe… </span></div><p><div class=verse-container id=cnd23:305.3><span>uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā chandaṁ janeti vāyamati vīriyaṁ ārabhati cittaṁ paggaṇhāti padahatīti—</span></div><p><div class=verse-container id=cnd23:305.4><span>evaṁ alīnacitto akusītavutti. </span></div><p><div class=verse-container id=cnd23:306.1><span>Atha vā “kāmaṁ taco ca nhāru ca aṭṭhi ca avasissatu, sarīre upassussatu maṁsalohitaṁ, yaṁ taṁ purisathāmena purisabalena purisavīriyena purisaparakkamena pattabbaṁ na taṁ apāpuṇitvā vīriyassa saṇṭhānaṁ bhavissatī”ti cittaṁ paggaṇhāti padahati. </span></div><p><div class=verse-container id=cnd23:306.2><span>Evampi alīnacitto akusītavutti. </span></div><p><div class=verse-container id=cnd23:307.1><span>Nāsissaṁ na pivissāmi, </span></div><p><div class=verse-container id=cnd23:307.2><span>vihārato na nikkhame; </span></div><p><div class=verse-container id=cnd23:307.3><span>Napi passaṁ nipātessaṁ, </span></div><p><div class=verse-container id=cnd23:307.4><span>taṇhāsalle anūhateti. </span></div><p><div class=verse-container id=cnd23:308.1><span>Cittaṁ paggaṇhāti padahati. </span></div><p><div class=verse-container id=cnd23:308.2><span>Evampi alīnacitto akusītavutti. </span></div><p><div class=verse-container id=cnd23:309.1><span>“Na tāvāhaṁ imaṁ pallaṅkaṁ bhindissāmi yāva me na anupādāya āsavehi cittaṁ vimuccissatī”ti cittaṁ paggaṇhāti padahati. </span></div><p><div class=verse-container id=cnd23:309.2><span>Evampi alīnacitto akusītavutti. </span></div><p><div class=verse-container id=cnd23:310.1><span>“Na tāvāhaṁ imamhā āsanā vuṭṭhahissāmi yāva me na anupādāya āsavehi cittaṁ vimuccissatī”ti cittaṁ paggaṇhāti padahati. </span></div><p><div class=verse-container id=cnd23:310.2><span>Evampi alīnacitto akusītavutti. </span></div><p><div class=verse-container id=cnd23:311.1><span>“Na tāvāhaṁ imamhā caṅkamā orohissāmi …pe… </span></div><p><div class=verse-container id=cnd23:311.2><span>vihārā nikkhamissāmi … </span></div><p><div class=verse-container id=cnd23:311.3><span>aḍḍhayogā nikkhamissāmi … </span></div><p><div class=verse-container id=cnd23:311.4><span>pāsādā nikkhamissāmi … </span></div><p><div class=verse-container id=cnd23:311.5><span>hammiyā nikkhamissāmi … </span></div><p><div class=verse-container id=cnd23:311.6><span>guhāya nikkhamissāmi … </span></div><p><div class=verse-container id=cnd23:311.7><span>leṇā nikkhamissāmi … </span></div><p><div class=verse-container id=cnd23:311.8><span>kuṭiyā nikkhamissāmi … </span></div><p><div class=verse-container id=cnd23:311.9><span>kūṭāgārā nikkhamissāmi … </span></div><p><div class=verse-container id=cnd23:311.10><span>aṭṭā nikkhamissāmi … </span></div><p><div class=verse-container id=cnd23:311.11><span>māḷā nikkhamissāmi … </span></div><p><div class=verse-container id=cnd23:311.12><span>uddaṇḍā nikkhamissāmi … </span></div><p><div class=verse-container id=cnd23:311.13><span>upaṭṭhānasālāya nikkhamissāmi … </span></div><p><div class=verse-container id=cnd23:311.14><span>maṇḍapā nikkhamissāmi … </span></div><p><div class=verse-container id=cnd23:311.15><span>rukkhamūlā nikkhamissāmi yāva me na anupādāya āsavehi cittaṁ vimuccissatī”ti cittaṁ paggaṇhāti padahati. </span></div><p><div class=verse-container id=cnd23:311.16><span>Evampi alīnacitto akusītavutti. </span></div><p><div class=verse-container id=cnd23:312.1><span>“Imasmiṁyeva pubbaṇhasamaye ariyadhammaṁ āharissāmi samāharissāmi adhigacchissāmi phassayissāmi sacchikarissāmī”ti cittaṁ paggaṇhāti padahati. </span></div><p><div class=verse-container id=cnd23:312.2><span>Evampi alīnacitto akusītavutti. </span></div><p><div class=verse-container id=cnd23:312.3><span>“Imasmiṁyeva majjhanhikasamaye …pe… </span></div><p><div class=verse-container id=cnd23:312.4><span>sāyanhasamaye …pe… </span></div><p><div class=verse-container id=cnd23:312.5><span>purebhattaṁ … </span></div><p><div class=verse-container id=cnd23:312.6><span>pacchābhattaṁ … </span></div><p><div class=verse-container id=cnd23:312.7><span>purimayāmaṁ … </span></div><p><div class=verse-container id=cnd23:312.8><span>majjhimayāmaṁ … </span></div><p><div class=verse-container id=cnd23:312.9><span>pacchimayāmaṁ … </span></div><p><div class=verse-container id=cnd23:312.10><span>kāḷe … </span></div><p><div class=verse-container id=cnd23:312.11><span>juṇhe … </span></div><p><div class=verse-container id=cnd23:312.12><span>vasse … </span></div><p><div class=verse-container id=cnd23:312.13><span>hemante … </span></div><p><div class=verse-container id=cnd23:312.14><span>gimhe … </span></div><p><div class=verse-container id=cnd23:312.15><span>purime vayokhandhe … </span></div><p><div class=verse-container id=cnd23:312.16><span>majjhime vayokhandhe … </span></div><p><div class=verse-container id=cnd23:312.17><span>pacchime vayokhandhe ariyadhammaṁ āharissāmi samāharissāmi adhigacchissāmi phassayissāmi sacchikarissāmī”ti cittaṁ paggaṇhāti padahati. </span></div><p><div class=verse-container id=cnd23:312.18><span>Evampi alīnacitto akusītavutti. </span></div><p><div class=verse-container id=cnd23:313.1><span>Daḷhanikkamo thāmabalūpapannoti so paccekasambuddho daḷhasamādāno ahosi kusalesu dhammesu avaṭṭhitasamādāno kāyasucarite vacīsucarite manosucarite dānasaṁvibhāge sīlasamādāne uposathupavāse matteyyatāya petteyyatāya sāmaññatāya brahmaññatāya kulejeṭṭhāpacāyitāya aññataraññataresu adhikusalesu dhammesūti—</span></div><p><div class=verse-container id=cnd23:313.2><span>daḷhanikkamo. </span></div><p><div class=verse-container id=cnd23:313.3><span>Thāmabalūpapannoti so paccekasambuddho thāmena ca balena ca vīriyena ca parakkamena ca paññāya ca upeto hoti samupeto upāgato samupāgato upapanno samupapanno samannāgatoti—</span></div><p><div class=verse-container id=cnd23:313.4><span>daḷhanikkamo thāmabalūpapanno, eko care khaggavisāṇakappo. </span></div><p><div class=verse-container id=cnd23:313.5><span>Tenāha so paccekasambuddho—</span></div><p><div class=verse-container id=cnd23:314.1><span>“Āraddhaviriyo paramatthapattiyā, </span></div><p><div class=verse-container id=cnd23:314.2><span>Alīnacitto akusītavutti; </span></div><p><div class=verse-container id=cnd23:314.3><span>Daḷhanikkamo thāmabalūpapanno, </span></div><p><div class=verse-container id=cnd23:314.4><span>Eko care khaggavisāṇakappo”ti. </span></div><p><div class=verse-container id=cnd23:315.1><span>Paṭisallānaṁ jhānamariñcamāno, </span></div><p><div class=verse-container id=cnd23:315.2><span>Dhammesu niccaṁ anudhammacārī; </span></div><p><div class=verse-container id=cnd23:315.3><span>Ādīnavaṁ sammasitā bhavesu, </span></div><p><div class=verse-container id=cnd23:315.4><span>Eko care khaggavisāṇakappo. </span></div><p><div class=verse-container id=cnd23:316.1><span>Paṭisallānaṁ jhānamariñcamānoti so paccekasambuddho paṭisallānārāmo hoti paṭisallānarato ajjhattaṁ cetosamathamanuyutto anirākatajjhāno vipassanāya samannāgato brūhetā suññāgāraṁ jhāyī jhānarato ekattamanuyutto sadatthagarukoti paṭisallānaṁ. </span></div><p><div class=verse-container id=cnd23:316.2><span>Jhānamariñcamānoti so paccekasambuddho dvīhi kāraṇehi jhānaṁ na riñcati—</span></div><p><div class=verse-container id=cnd23:316.3><span>anuppannassa vā paṭhamassa jhānassa uppādāya yutto payutto saṁyutto āyutto samāyutto, anuppannassa vā dutiyassa jhānassa …pe… </span></div><p><div class=verse-container id=cnd23:316.4><span>anuppannassa vā tatiyassa jhānassa … </span></div><p><div class=verse-container id=cnd23:316.5><span>anuppannassa vā catutthassa jhānassa uppādāya yutto payutto saṁyutto āyutto samāyuttoti—</span></div><p><div class=verse-container id=cnd23:316.6><span>evampi jhānaṁ na riñcati. </span></div><p><div class=verse-container id=cnd23:317.1><span>Atha vā uppannaṁ vā paṭhamaṁ jhānaṁ āsevati bhāveti bahulīkaroti, uppannaṁ vā dutiyaṁ jhānaṁ …pe… </span></div><p><div class=verse-container id=cnd23:317.2><span>uppannaṁ vā tatiyaṁ jhānaṁ … </span></div><p><div class=verse-container id=cnd23:317.3><span>uppannaṁ vā catutthaṁ jhānaṁ āsevati bhāveti bahulīkaroti. </span></div><p><div class=verse-container id=cnd23:317.4><span>Evampi jhānaṁ na riñcatīti—</span></div><p><div class=verse-container id=cnd23:317.5><span>paṭisallānaṁ jhānamariñcamāno. </span></div><p><div class=verse-container id=cnd23:318.1><span>Dhammesu niccaṁ anudhammacārīti dhammā vuccanti cattāro satipaṭṭhānā …pe… </span></div><p><div class=verse-container id=cnd23:318.2><span>ariyo aṭṭhaṅgiko maggo. </span></div><p><div class=verse-container id=cnd23:318.3><span>Katame anudhammā? </span></div><p><div class=verse-container id=cnd23:318.4><span>Sammāpaṭipadā apaccanīkapaṭipadā anvatthapaṭipadā dhammānudhammapaṭipadā sīlesu paripūrakāritā indriyesu guttadvāratā bhojane mattaññutā jāgariyānuyogo satisampajaññaṁ—</span></div><p><div class=verse-container id=cnd23:318.5><span>ime vuccanti anudhammā. </span></div><p><div class=verse-container id=cnd23:318.6><span>Dhammesu niccaṁ anudhammacārīti dhammesu niccakālaṁ dhuvakālaṁ satataṁ samitaṁ avokiṇṇaṁ poṅkhānupoṅkhaṁ udakūmikajātaṁ </span></div><p><div class=verse-container id=cnd23:319.1><span>Avīcisantatisahitaṁ phassitaṁ purebhattaṁ pacchābhattaṁ purimayāmaṁ majjhimayāmaṁ pacchimayāmaṁ kāḷe juṇhe vasse hemante gimhe purime vayokhandhe majjhime vayokhandhe pacchime vayokhandhe carati viharati iriyati vatteti pāleti yapeti yāpetīti—</span></div><p><div class=verse-container id=cnd23:319.2><span>dhammesu niccaṁ anudhammacārī. </span></div><p><div class=verse-container id=cnd23:320.1><span>Ādīnavaṁ sammasitā bhavesūti “sabbe saṅkhārā aniccā”ti ādīnavaṁ sammasitā bhavesu, </span></div><p><div class=verse-container id=cnd23:320.2><span>“sabbe saṅkhārā dukkhā”ti …pe… </span></div><p><div class=verse-container id=cnd23:320.3><span>“sabbe dhammā anattā”ti …pe… </span></div><p><div class=verse-container id=cnd23:320.4><span>“yaṁ kiñci samudayadhammaṁ, sabbaṁ taṁ nirodhadhamman”ti ādīnavaṁ sammasitā bhavesūti—</span></div><p><div class=verse-container id=cnd23:320.5><span>ādīnavaṁ sammasitā bhavesu, eko care khaggavisāṇakappo. </span></div><p><div class=verse-container id=cnd23:320.6><span>Tenāha so paccekasambuddho—</span></div><p><div class=verse-container id=cnd23:321.1><span>“Paṭisallānaṁ jhānamariñcamāno, </span></div><p><div class=verse-container id=cnd23:321.2><span>Dhammesu niccaṁ anudhammacārī; </span></div><p><div class=verse-container id=cnd23:321.3><span>Ādīnavaṁ sammasitā bhavesu, </span></div><p><div class=verse-container id=cnd23:321.4><span>Eko care khaggavisāṇakappo”ti. </span></div><p><div class=verse-container id=cnd23:322.1><span>Taṇhakkhayaṁ patthayamappamatto, </span></div><p><div class=verse-container id=cnd23:322.2><span>Aneḷamūgo sutavā satīmā; </span></div><p><div class=verse-container id=cnd23:322.3><span>Saṅkhātadhammo niyato padhānavā, </span></div><p><div class=verse-container id=cnd23:322.4><span>Eko care khaggavisāṇakappo. </span></div><p><div class=verse-container id=cnd23:323.1><span>Taṇhakkhayaṁ patthayamappamattoti. </span></div><p><div class=verse-container id=cnd23:323.2><span>Taṇhāti rūpataṇhā …pe… dhammataṇhā. </span></div><p><div class=verse-container id=cnd23:323.3><span>Taṇhakkhayanti rāgakkhayaṁ dosakkhayaṁ mohakkhayaṁ gatikkhayaṁ upapattikkhayaṁ paṭisandhikkhayaṁ bhavakkhayaṁ saṁsārakkhayaṁ vaṭṭakkhayaṁ patthayanto icchanto sādiyanto pihayanto abhijappantoti—</span></div><p><div class=verse-container id=cnd23:323.4><span>taṇhakkhayaṁ patthayaṁ. </span></div><p><div class=verse-container id=cnd23:323.5><span>Appamattoti so paccekasambuddho sakkaccakārī sātaccakārī …pe… appamādo kusalesu dhammesūti—</span></div><p><div class=verse-container id=cnd23:323.6><span>taṇhakkhayaṁ patthayamappamatto. </span></div><p><div class=verse-container id=cnd23:324.1><span>Aneḷamūgo sutavā satīmāti. </span></div><p><div class=verse-container id=cnd23:324.2><span>Aneḷamūgoti so paccekasambuddho paṇḍito paññavā buddhimā ñāṇī vibhāvī medhāvī. </span></div><p><div class=verse-container id=cnd23:324.3><span>Sutavāti so paccekasambuddho bahussuto hoti sutadharo sutasannicayo. </span></div><p><div class=verse-container id=cnd23:324.4><span>Ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā. </span></div><p><div class=verse-container id=cnd23:324.5><span>Satīmāti so paccekasambuddho satimā hoti paramena satinepakkena samannāgatattā cirakatampi cirabhāsitampi saritā anussaritāti—</span></div><p><div class=verse-container id=cnd23:324.6><span>aneḷamūgo sutavā satīmā. </span></div><p><div class=verse-container id=cnd23:325.1><span>Saṅkhātadhammo niyato padhānavāti saṅkhātadhammo vuccati ñāṇaṁ. </span></div><p><div class=verse-container id=cnd23:325.2><span>Yā paññā pajānanā …pe… amoho dhammavicayo sammādiṭṭhi. </span></div><p><div class=verse-container id=cnd23:325.3><span>Saṅkhātadhammoti so paccekasambuddho saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo “sabbe saṅkhārā aniccā”ti saṅkhātadhammo …pe… </span></div><p><div class=verse-container id=cnd23:325.4><span>“yaṁ kiñci samudayadhammaṁ sabbaṁ taṁ nirodhadhamman”ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo. </span></div><p><div class=verse-container id=cnd23:325.5><span>Atha vā tassa paccekasambuddhassa ca khandhā saṅkhittā dhātuyo saṅkhittā āyatanāni saṅkhittāni gatiyo saṅkhittā upapattiyo saṅkhittā paṭisandhiyo saṅkhittā bhavā saṅkhittā saṁsārā saṅkhittā vaṭṭā saṅkhittā. </span></div><p><div class=verse-container id=cnd23:325.6><span>Atha vā so paccekasambuddho khandhapariyante ṭhito dhātupariyante ṭhito āyatanapariyante ṭhito gatipariyante ṭhito upapattipariyante ṭhito paṭisandhipariyante ṭhito bhavapariyante ṭhito saṁsārapariyante ṭhito vaṭṭapariyante ṭhito saṅkhārapariyante ṭhito antimabhave ṭhito antimasamussaye ṭhito antimadehadharo paccekasambuddho. </span></div><p><div class=verse-container id=cnd23:326.1><span>Tassāyaṁ pacchimako bhavo, </span></div><p><div class=verse-container id=cnd23:326.2><span>carimoyaṁ samussayo; </span></div><p><div class=verse-container id=cnd23:326.3><span>Jātimaraṇasaṁsāro, </span></div><p><div class=verse-container id=cnd23:326.4><span>natthi tassa punabbhavoti. </span></div><p><div class=verse-container id=cnd23:327.1><span>Taṅkāraṇā paccekasambuddho saṅkhātadhammo. </span></div><p><div class=verse-container id=cnd23:327.2><span>Niyatoti niyāmā vuccanti cattāro ariyamaggā. </span></div><p><div class=verse-container id=cnd23:327.3><span>Catūhi ariyamaggehi samannāgatoti niyato. </span></div><p><div class=verse-container id=cnd23:327.4><span>Niyāmaṁ patto sampatto adhigato phassito sacchikato patto niyāmaṁ. </span></div><p><div class=verse-container id=cnd23:327.5><span>Padhānavāti padhānaṁ vuccati vīriyaṁ. </span></div><p><div class=verse-container id=cnd23:327.6><span>So cetaso vīriyārambho nikkamo parakkamo uyyāmo vāyāmo ussāho ussoḷhī thāmo dhiti asithilaparakkamo anikkhittacchandatā anikkhittadhuratā dhurasampaggāho vīriyaṁ vīriyindriyaṁ vīriyabalaṁ sammāvāyāmo. </span></div><p><div class=verse-container id=cnd23:327.7><span>So paccekasambuddho iminā padhānena upeto samupeto upāgato samupāgato upapanno samupapanno samannāgato. </span></div><p><div class=verse-container id=cnd23:327.8><span>Tasmā so paccekasambuddho padhānavāti—</span></div><p><div class=verse-container id=cnd23:327.9><span>saṅkhātadhammo niyato padhānavā, eko care khaggavisāṇakappo. </span></div><p><div class=verse-container id=cnd23:327.10><span>Tenāha so paccekasambuddho—</span></div><p><div class=verse-container id=cnd23:328.1><span>“Taṇhakkhayaṁ patthayamappamatto, </span></div><p><div class=verse-container id=cnd23:328.2><span>Aneḷamūgo sutavā satīmā; </span></div><p><div class=verse-container id=cnd23:328.3><span>Saṅkhātadhammo niyato padhānavā, </span></div><p><div class=verse-container id=cnd23:328.4><span>Eko care khaggavisāṇakappo”ti. </span></div><p><div class=verse-container id=cnd23:329.1><span>Sīhova saddesu asantasanto, </span></div><p><div class=verse-container id=cnd23:329.2><span>Vātova jālamhi asajjamāno; </span></div><p><div class=verse-container id=cnd23:329.3><span>Padumaṁva toyena alimpamāno, </span></div><p><div class=verse-container id=cnd23:329.4><span>Eko care khaggavisāṇakappo. </span></div><p><div class=verse-container id=cnd23:330.1><span>Sīhova saddesu asantasantoti yathā sīho migarājā saddesu asantāsī aparisantāsī anutrāsī anubbiggo anussaṅkī anutrāso abhīrū acchambhī anutrāsī apalāyī, paccekasambuddhopi saddesu asantāsī aparisantāsī anutrāsī anubbiggo anussaṅkī anutrāso abhīrū acchambhī anutrāsī apalāyī pahīnabhayabheravo vigatalomahaṁso viharatīti—</span></div><p><div class=verse-container id=cnd23:330.2><span>sīhova saddesu asantasanto. </span></div><p><div class=verse-container id=cnd23:331.1><span>Vātova jālamhi asajjamānoti. </span></div><p><div class=verse-container id=cnd23:331.2><span>Vātoti puratthimā vātā pacchimā vātā uttarā vātā dakkhiṇā vātā sarajā vātā arajā vātā sītā vātā uṇhā vātā parittā vātā adhimattā vātā verambhavātā pakkhavātā supaṇṇavātā tālapaṇṇavātā vidhūpanavātā. </span></div><p><div class=verse-container id=cnd23:331.3><span>Jālaṁ vuccati suttajālaṁ. </span></div><p><div class=verse-container id=cnd23:331.4><span>Yathā vāto jālamhi na sajjati na gaṇhāti na bajjhati na palibajjhati, evameva dve jālā—</span></div><p><div class=verse-container id=cnd23:331.5><span>taṇhājālañca diṭṭhijālañca …pe… </span></div><p><div class=verse-container id=cnd23:331.6><span>idaṁ taṇhājālaṁ …pe… </span></div><p><div class=verse-container id=cnd23:331.7><span>idaṁ diṭṭhijālaṁ. </span></div><p><div class=verse-container id=cnd23:331.8><span>Tassa paccekasambuddhassa taṇhājālaṁ pahīnaṁ diṭṭhijālaṁ paṭinissaṭṭhaṁ, taṇhājālassa pahīnattā diṭṭhijālassa paṭinissaṭṭhattā so paccekasambuddho rūpe na sajjati sadde na sajjati …pe… </span></div><p><div class=verse-container id=cnd23:331.9><span>diṭṭhasutamutaviññātabbesu dhammesu na sajjati na gaṇhāti na bajjhati na palibajjhati nikkhanto nissaṭo vippamutto visaññutto vimariyādikatena cetasā viharatīti—</span></div><p><div class=verse-container id=cnd23:331.10><span>vātova jālamhi asajjamāno. </span></div><p><div class=verse-container id=cnd23:332.1><span>Padumaṁva toyena alimpamānoti padumaṁ vuccati padumapupphaṁ. </span></div><p><div class=verse-container id=cnd23:332.2><span>Toyaṁ vuccati udakaṁ. </span></div><p><div class=verse-container id=cnd23:332.3><span>Yathā padumapupphaṁ toyena na limpati na palimpati na upalimpati, alittaṁ apalittaṁ anupalittaṁ, evameva dve lepā—</span></div><p><div class=verse-container id=cnd23:332.4><span>taṇhālepo ca diṭṭhilepo ca …pe… </span></div><p><div class=verse-container id=cnd23:332.5><span>ayaṁ taṇhālepo …pe… </span></div><p><div class=verse-container id=cnd23:332.6><span>ayaṁ diṭṭhilepo. </span></div><p><div class=verse-container id=cnd23:332.7><span>Tassa paccekasambuddhassa taṇhālepo pahīno, diṭṭhilepo paṭinissaṭṭho. </span></div><p><div class=verse-container id=cnd23:332.8><span>Taṇhālepassa pahīnattā diṭṭhilepassa paṭinisaṭṭhattā so paccekasambuddho rūpe na limpati sadde na limpati …pe… </span></div><p><div class=verse-container id=cnd23:332.9><span>diṭṭhasutamutaviññātabbesu dhammesu na limpati na palimpati na upalimpati, alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—</span></div><p><div class=verse-container id=cnd23:332.10><span>padumaṁva toyena alimpamāno, eko care khaggavisāṇakappo. </span></div><p><div class=verse-container id=cnd23:332.11><span>Tenāha so paccekasambuddho—</span></div><p><div class=verse-container id=cnd23:333.1><span>“Sīhova saddesu asantasanto, </span></div><p><div class=verse-container id=cnd23:333.2><span>Vātova jālamhi asajjamāno; </span></div><p><div class=verse-container id=cnd23:333.3><span>Padumaṁva toyena alimpamāno, </span></div><p><div class=verse-container id=cnd23:333.4><span>Eko care khaggavisāṇakappo”ti. </span></div><p><div class=verse-container id=cnd23:334.1><span>Sīho yathā dāṭhabalī pasayha, </span></div><p><div class=verse-container id=cnd23:334.2><span>Rājā migānaṁ abhibhuyya cārī; </span></div><p><div class=verse-container id=cnd23:334.3><span>Sevetha pantāni senāsanāni, </span></div><p><div class=verse-container id=cnd23:334.4><span>Eko care khaggavisāṇakappo. </span></div><p><div class=verse-container id=cnd23:335.1><span>Sīho yathā dāṭhabalī pasayha, rājā migānaṁ abhibhuyya cārīti yathā sīho migarājā dāṭhabalī dāṭhāvudho sabbe tiracchānagate pāṇe abhibhuyya abhibhavitvā ajjhottharitvā pariyādiyitvā madditvā carati viharati iriyati vatteti pāleti yapeti yāpeti, paccekasambuddhopi paññābalī paññāvudho sabbapāṇabhūte puggale paññāya abhibhuyya abhibhavitvā ajjhottharitvā pariyādiyitvā madditvā carati viharati iriyati vatteti pāleti yapeti yāpetīti—</span></div><p><div class=verse-container id=cnd23:335.2><span>sīho yathā dāṭhabalī pasayha, rājā migānaṁ abhibhuyya cārī. </span></div><p><div class=verse-container id=cnd23:336.1><span>Sevetha pantāni senāsanānīti yathā sīho migarājā araññavanamajjhogāhetvā carati viharati iriyati vatteti pāleti yapeti yāpeti, paccekasambuddhopi araññavanapatthāni pantāni senāsanāni paṭisevati appasaddāni appanigghosāni vijanavātāni manussarāhasseyyakāni paṭisallānasāruppāni. </span></div><p><div class=verse-container id=cnd23:336.2><span>So eko gacchati eko tiṭṭhati eko nisīdati eko seyyaṁ kappeti eko gāmaṁ piṇḍāya pavisati eko paṭikkamati eko raho nisīdati eko caṅkamaṁ adhiṭṭhāti eko carati viharati iriyati vatteti pāleti yapeti yāpetīti—</span></div><p><div class=verse-container id=cnd23:336.3><span>sevetha pantāni senāsanāni, eko care khaggavisāṇakappo. </span></div><p><div class=verse-container id=cnd23:336.4><span>Tenāha so paccekasambuddho—</span></div><p><div class=verse-container id=cnd23:337.1><span>“Sīho yathā dāṭhabalī pasayha, </span></div><p><div class=verse-container id=cnd23:337.2><span>Rājā migānaṁ abhibhuyya cārī; </span></div><p><div class=verse-container id=cnd23:337.3><span>Sevetha pantāni senāsanāni, </span></div><p><div class=verse-container id=cnd23:337.4><span>Eko care khaggavisāṇakappo”ti. </span></div><p><div class=verse-container id=cnd23:338.1><span>Mettaṁ upekkhaṁ karuṇaṁ vimuttiṁ, </span></div><p><div class=verse-container id=cnd23:338.2><span>Āsevamāno muditañca kāle; </span></div><p><div class=verse-container id=cnd23:338.3><span>Sabbena lokena avirujjhamāno, </span></div><p><div class=verse-container id=cnd23:338.4><span>Eko care khaggavisāṇakappo. </span></div><p><div class=verse-container id=cnd23:339.1><span>Mettaṁ upekkhaṁ karuṇaṁ vimuttiṁ, āsevamāno muditañca kāleti so paccekasambuddho mettāsahagatena cetasā ekaṁ disaṁ pharitvā viharati tathā dutiyaṁ … tathā tatiyaṁ … tathā catutthaṁ … iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena appamāṇena averena abyāpajjena pharitvā viharati; </span></div><p><div class=verse-container id=cnd23:339.2><span>karuṇāsahagatena cetasā …pe… </span></div><p><div class=verse-container id=cnd23:339.3><span>muditāsahagatena cetasā …pe… </span></div><p><div class=verse-container id=cnd23:339.4><span>upekkhāsahagatena cetasā vipulena mahaggatena appamāṇena averena abyāpajjena pharitvā viharatīti—</span></div><p><div class=verse-container id=cnd23:339.5><span>mettaṁ upekkhaṁ karuṇaṁ vimuttiṁ, āsevamāno muditañca kāle. </span></div><p><div class=verse-container id=cnd23:340.1><span>Sabbena lokena avirujjhamānoti mettāya bhāvitattā ye puratthimāya disāya sattā te appaṭikūlā honti, ye pacchimāya disāya sattā …pe… </span></div><p><div class=verse-container id=cnd23:340.2><span>ye uttarāya disāya sattā … </span></div><p><div class=verse-container id=cnd23:340.3><span>ye dakkhiṇāya disāya sattā … </span></div><p><div class=verse-container id=cnd23:340.4><span>ye puratthimāya anudisāya sattā … </span></div><p><div class=verse-container id=cnd23:340.5><span>ye pacchimāya anudisāya sattā … </span></div><p><div class=verse-container id=cnd23:340.6><span>ye uttarāya anudisāya sattā … </span></div><p><div class=verse-container id=cnd23:340.7><span>ye dakkhiṇāya anudisāya sattā … </span></div><p><div class=verse-container id=cnd23:340.8><span>ye heṭṭhimāya disāya sattā … </span></div><p><div class=verse-container id=cnd23:340.9><span>ye uparimāya disāya sattā … </span></div><p><div class=verse-container id=cnd23:340.10><span>ye dasasu disāsu sattā te appaṭikūlā honti. </span></div><p><div class=verse-container id=cnd23:340.11><span>Karuṇāya bhāvitattā … </span></div><p><div class=verse-container id=cnd23:340.12><span>muditāya bhāvitattā … </span></div><p><div class=verse-container id=cnd23:340.13><span>upekkhāya bhāvitattā ye puratthimāya disāya sattā …pe… </span></div><p><div class=verse-container id=cnd23:340.14><span>ye dasasu disāsu sattā te appaṭikūlā honti. </span></div><p><div class=verse-container id=cnd23:340.15><span>Sabbena lokena avirujjhamānoti sabbena lokena avirujjhamāno, appaṭivirujjhamāno anāghātiyamāno appaṭihaññamānoti—</span></div><p><div class=verse-container id=cnd23:340.16><span>sabbena lokena avirujjhamāno, eko care khaggavisāṇakappo. </span></div><p><div class=verse-container id=cnd23:340.17><span>Tenāha so paccekasambuddho—</span></div><p><div class=verse-container id=cnd23:341.1><span>“Mettaṁ upekkhaṁ karuṇaṁ vimuttiṁ, </span></div><p><div class=verse-container id=cnd23:341.2><span>Āsevamāno muditañca kāle; </span></div><p><div class=verse-container id=cnd23:341.3><span>Sabbena lokena avirujjhamāno, </span></div><p><div class=verse-container id=cnd23:341.4><span>Eko care khaggavisāṇakappo”ti. </span></div><p><div class=verse-container id=cnd23:342.1><span>Rāgañca dosañca pahāya mohaṁ, </span></div><p><div class=verse-container id=cnd23:342.2><span>Sandālayitvāna saṁyojanāni; </span></div><p><div class=verse-container id=cnd23:342.3><span>Asantasaṁ jīvitasaṅkhayamhi, </span></div><p><div class=verse-container id=cnd23:342.4><span>Eko care khaggavisāṇakappo. </span></div><p><div class=verse-container id=cnd23:343.1><span>Rāgañca dosañca pahāya mohanti. </span></div><p><div class=verse-container id=cnd23:343.2><span>Rāgoti yo rāgo sārāgo …pe… abhijjhā lobho akusalamūlaṁ. </span></div><p><div class=verse-container id=cnd23:343.3><span>Dosoti yo cittassa āghāto …pe… caṇḍikkaṁ asuropo anattamanatā cittassa. </span></div><p><div class=verse-container id=cnd23:343.4><span>Mohoti dukkhe aññāṇaṁ …pe… avijjālaṅgī moho akusalamūlaṁ. </span></div><p><div class=verse-container id=cnd23:343.5><span>Rāgañca dosañca pahāya mohanti so paccekasambuddho rāgañca dosañca mohañca pahāya pajahitvā vinodetvā byantīkaritvā anabhāvaṁ gametvāti—</span></div><p><div class=verse-container id=cnd23:343.6><span>rāgañca dosañca pahāya mohaṁ. </span></div><p><div class=verse-container id=cnd23:344.1><span>Sandālayitvāna saṁyojanānīti. </span></div><p><div class=verse-container id=cnd23:344.2><span>Dasa saṁyojanāni—</span></div><p><div class=verse-container id=cnd23:344.3><span>kāmarāgasaṁyojanaṁ paṭighasaṁyojanaṁ …pe… avijjāsaṁyojanaṁ. </span></div><p><div class=verse-container id=cnd23:344.4><span>Sandālayitvāna saṁyojanānīti dasa saṁyojanāni sandālayitvā padālayitvā sampadālayitvā pajahitvā vinodetvā byantīkaritvā anabhāvaṁ gametvāti—</span></div><p><div class=verse-container id=cnd23:344.5><span>sandālayitvāna saṁyojanāni. </span></div><p><div class=verse-container id=cnd23:345.1><span>Asantasaṁ jīvitasaṅkhayamhīti so paccekasambuddho jīvitapariyosāne asantāsī anutrāsī anubbiggo anussaṅkī anutrāso abhīrū acchambhī anutrāsī apalāyī pahīnabhayabheravo vigatalomahaṁso viharatīti—</span></div><p><div class=verse-container id=cnd23:345.2><span>asantasaṁ jīvitasaṅkhayamhi, eko care khaggavisāṇakappo. </span></div><p><div class=verse-container id=cnd23:345.3><span>Tenāha so paccekasambuddho—</span></div><p><div class=verse-container id=cnd23:346.1><span>“Rāgañca dosañca pahāya mohaṁ, </span></div><p><div class=verse-container id=cnd23:346.2><span>Sandālayitvāna saṁyojanāni; </span></div><p><div class=verse-container id=cnd23:346.3><span>Asantasaṁ jīvitasaṅkhayamhi, </span></div><p><div class=verse-container id=cnd23:346.4><span>Eko care khaggavisāṇakappo”ti. </span></div><p><div class=verse-container id=cnd23:347.1><span>Bhajanti sevanti ca kāraṇatthā, </span></div><p><div class=verse-container id=cnd23:347.2><span>Nikkāraṇā dullabhā ajja mittā; </span></div><p><div class=verse-container id=cnd23:347.3><span>Attatthapaññā asucī manussā, </span></div><p><div class=verse-container id=cnd23:347.4><span>Eko care khaggavisāṇakappo. </span></div><p><div class=verse-container id=cnd23:348.1><span>Bhajanti sevanti ca kāraṇatthāti attatthakāraṇā paratthakāraṇā ubhayatthakāraṇā diṭṭhadhammikatthakāraṇā samparāyikatthakāraṇā paramatthakāraṇā bhajanti sambhajanti sevanti nisevanti saṁsevanti paṭisevantīti—</span></div><p><div class=verse-container id=cnd23:348.2><span>bhajanti sevanti ca kāraṇatthā. </span></div><p><div class=verse-container id=cnd23:349.1><span>Nikkāraṇā dullabhā ajja mittāti dve mittā—</span></div><p><div class=verse-container id=cnd23:349.2><span>agārikamitto ca anāgārikamitto ca …pe… </span></div><p><div class=verse-container id=cnd23:349.3><span>ayaṁ agārikamitto …pe… </span></div><p><div class=verse-container id=cnd23:349.4><span>ayaṁ anāgārikamitto. </span></div><p><div class=verse-container id=cnd23:349.5><span>Nikkāraṇā dullabhā ajja mittāti ime dve mittā akāraṇā nikkāraṇā ahetū appaccayā dullabhā dulladdhā sudulladdhā ti—</span></div><p><div class=verse-container id=cnd23:349.6><span>nikkāraṇā dullabhā ajja mittā. </span></div><p><div class=verse-container id=cnd23:350.1><span>Attatthapaññā asucī manussāti. </span></div><p><div class=verse-container id=cnd23:350.2><span>Attatthapaññāti attano atthāya attano hetu attano paccayā attano kāraṇā bhajanti sambhajanti sevanti nisevanti saṁsevanti paṭisevanti ācaranti samācaranti payirupāsanti paripucchanti paripañhantīti—</span></div><p><div class=verse-container id=cnd23:350.3><span>attatthapaññā. </span></div><p><div class=verse-container id=cnd23:350.4><span>Asucī manussāti asucinā kāyakammena samannāgatāti asucī manussā, asucinā vacīkammena samannāgatāti asucī manussā, asucinā manokammena samannāgatāti asucī manussā, asucinā pāṇātipātena …pe… </span></div><p><div class=verse-container id=cnd23:350.5><span>asucinā adinnādānena … </span></div><p><div class=verse-container id=cnd23:350.6><span>asucinā kāmesumicchācārena … </span></div><p><div class=verse-container id=cnd23:350.7><span>asucinā musāvādena … </span></div><p><div class=verse-container id=cnd23:350.8><span>asuciyā pisuṇāya vācāya samannāgatā … </span></div><p><div class=verse-container id=cnd23:350.9><span>asuciyā pharusāya vācāya samannāgatā … </span></div><p><div class=verse-container id=cnd23:350.10><span>asucinā samphappalāpena samannāgatā … </span></div><p><div class=verse-container id=cnd23:350.11><span>asuciyā abhijjhāya samannāgatā … </span></div><p><div class=verse-container id=cnd23:350.12><span>asucinā byāpādena samannāgatāti asucī manussā, asuciyā micchādiṭṭhiyā samannāgatāti asucī manussā, asuciyā cetanāya samannāgatāti asucī manussā, asuciyā patthanāya samannāgatāti asucī manussā, asucinā paṇidhinā samannāgatāti asucī manussā, asucī hīnā nihīnā omakā lāmakā chatukkā parittāti—</span></div><p><div class=verse-container id=cnd23:350.13><span>attatthapaññā asucī manussā. </span></div><p><div class=verse-container id=cnd23:351.1><span>Eko care khaggavisāṇakappoti. </span></div><p><div class=verse-container id=cnd23:351.2><span>Ekoti so paccekasambuddho pabbajjāsaṅkhātena eko …pe… </span></div><p><div class=verse-container id=cnd23:351.3><span>careti aṭṭha cariyāyo …pe… </span></div><p><div class=verse-container id=cnd23:351.4><span>khaggavisāṇakappoti yathā khaggassa nāma visāṇaṁ ekaṁ hoti adutiyaṁ …pe… </span></div><p><div class=verse-container id=cnd23:351.5><span>eko care khaggavisāṇakappo. </span></div><p><div class=verse-container id=cnd23:351.6><span>Tenāha so paccekasambuddho—</span></div><p><div class=verse-container id=cnd23:352.1><span>“Bhajanti sevanti ca kāraṇatthā, </span></div><p><div class=verse-container id=cnd23:352.2><span>Nikkāraṇā dullabhā ajja mittā; </span></div><p><div class=verse-container id=cnd23:352.3><span>Attatthapaññā asucī manussā, </span></div><p><div class=verse-container id=cnd23:352.4><span>Eko care khaggavisāṇakappo”ti. </span></div><p><div class=verse-container id=cnd23:352.5><span>Catuttho vaggo. </span></div><p><div class=verse-container id=cnd23:352.6><span>Khaggavisāṇasuttaniddeso ekūnavīsatimo. </span></div><p><div class=verse-container id=cnd23:353.1><span>Ajito tissametteyyo, </span></div><p><div class=verse-container id=cnd23:353.2><span>puṇṇako atha mettagū; </span></div><p><div class=verse-container id=cnd23:353.3><span>Dhotako upasīvo ca, </span></div><p><div class=verse-container id=cnd23:353.4><span>nando ca atha hemako. </span></div><p><div class=verse-container id=cnd23:354.1><span>Todeyyakappā dubhayo, </span></div><p><div class=verse-container id=cnd23:354.2><span>jatukaṇṇī ca paṇḍito; </span></div><p><div class=verse-container id=cnd23:354.3><span>Bhadrāvudho udayo ca, </span></div><p><div class=verse-container id=cnd23:354.4><span>posālo cāpi brāhmaṇo; </span></div><p><div class=verse-container id=cnd23:354.5><span>Mogharājā ca medhāvī, </span></div><p><div class=verse-container id=cnd23:354.6><span>piṅgiyo ca mahāisi. </span></div><p><div class=verse-container id=cnd23:355.1><span>Soḷasānaṁ panetesaṁ, </span></div><p><div class=verse-container id=cnd23:355.2><span>brāhmaṇānaṁva sāsanaṁ; </span></div><p><div class=verse-container id=cnd23:355.3><span>Pārāyanānaṁ niddesā, </span></div><p><div class=verse-container id=cnd23:355.4><span>tattakā ca bhavanti hi. </span></div><p><div class=verse-container id=cnd23:356.1><span>Khaggavisāṇasuttānaṁ, </span></div><p><div class=verse-container id=cnd23:356.2><span>niddesāpi tatheva ca; </span></div><p><div class=verse-container id=cnd23:356.3><span>Niddesā duvidhā ñeyyā, </span></div><p><div class=verse-container id=cnd23:356.4><span>paripuṇṇā sulakkhitāti. </span></div><p><div class=verse-container id=cnd23:356.5><span>Cūḷaniddesapāḷi niṭṭhitā. </span></div><div class=flex-between><a href=/canon/en/pli/ms/sutta/kn/cnd/cnd0022.html>Previous</a><a href=/canon/en/pli/ms/sutta/kn/cp.html>Next</a></div></main><footer class="container footer"><small><a href=/about/>Contact info</a></small></footer><script src=/static/canon/js/theme.js></script><script src=/static/canon/js/author_toggle.js></script>