<!doctypehtml><html lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><link href=/static/canon/css/author_toggle.css rel=stylesheet><style></style><script src=/static/canon/js/no-flash-theme.js></script><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><button aria-label="Toggle dark mode"class=theme-toggle id=theme-toggle><span class=light-icon>🔆</span> <span class=dark-icon>🌙</span></button></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/cnd.html> Cūḷaniddesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/cnd/cnd0018.html>Previous</a><a href=/canon/en/pli/ms/sutta/kn/cnd/cnd0020.html>Next</a></div><p><div class=verse-container id=cnd19:0.1><span>Cūḷaniddesa </span></div><p><div class=verse-container id=cnd19:0.2><span>Pārāyanavagganiddesa </span></div><p><div class=verse-container id=cnd19:0.3><span>Pucchāniddesa </span></div><p><div class=verse-container id=cnd19:0.4><span class=big-bold>15. Mogharājamāṇavapucchāniddesa </span></div><p><div class=verse-container id=cnd19:1.1><span>Dvāhaṁ sakkaṁ apucchissaṁ, </span></div><p><div class=verse-container id=cnd19:1.2><span>(iccāyasmā mogharājā) </span></div><p><div class=verse-container id=cnd19:1.3><span>Na me byākāsi cakkhumā; </span></div><p><div class=verse-container id=cnd19:1.4><span>Yāvatatiyañca devīsi, </span></div><p><div class=verse-container id=cnd19:1.5><span>Byākarotīti me sutaṁ. </span></div><p><div class=verse-container id=cnd19:2.1><span>Dvāhaṁ sakkaṁ apucchissanti so brāhmaṇo dvikkhattuṁ buddhaṁ bhagavantaṁ pañhaṁ apucchi. </span></div><p><div class=verse-container id=cnd19:2.2><span>Tassa bhagavā pañhaṁ puṭṭho na byākāsi—</span></div><p><div class=verse-container id=cnd19:2.3><span>“tadantarā imassa brāhmaṇassa indriyaparipāko bhavissatī”ti. </span></div><p><div class=verse-container id=cnd19:2.4><span>Sakkanti sakko. </span></div><p><div class=verse-container id=cnd19:2.5><span>Bhagavā sakyakulā pabbajitotipi sakko. </span></div><p><div class=verse-container id=cnd19:2.6><span>Atha vā aḍḍho mahaddhano dhanavātipi sakko. </span></div><p><div class=verse-container id=cnd19:2.7><span>Tassimāni dhanāni, seyyathidaṁ—</span></div><p><div class=verse-container id=cnd19:2.8><span>saddhādhanaṁ sīladhanaṁ hiridhanaṁ ottappadhanaṁ sutadhanaṁ cāgadhanaṁ paññādhanaṁ satipaṭṭhānadhanaṁ sammappadhānadhanaṁ iddhipādadhanaṁ indriyadhanaṁ baladhanaṁ bojjhaṅgadhanaṁ maggadhanaṁ phaladhanaṁ nibbānadhanaṁ. </span></div><p><div class=verse-container id=cnd19:2.9><span>Imehi anekavidhehi dhanaratanehi aḍḍho mahaddhano dhanavātipi sakko. </span></div><p><div class=verse-container id=cnd19:2.10><span>Atha vā sakko pahu visavī alamatto sūro vīro vikkanto abhīrū acchambhī anutrāsī apalāyī pahīnabhayabheravo vigatalomahaṁsotipi sakko. </span></div><p><div class=verse-container id=cnd19:2.11><span>Dvāhaṁ sakkaṁ apucchissanti dvāhaṁ sakkaṁ apucchissaṁ ayācissaṁ ajjhesissaṁ pasādayissanti—</span></div><p><div class=verse-container id=cnd19:2.12><span>dvāhaṁ sakkaṁ apucchissaṁ. </span></div><p><div class=verse-container id=cnd19:3.1><span>Iccāyasmā mogharājāti. </span></div><p><div class=verse-container id=cnd19:3.2><span>Iccāti padasandhi …pe… </span></div><p><div class=verse-container id=cnd19:3.3><span>āyasmāti piyavacanaṁ …pe… </span></div><p><div class=verse-container id=cnd19:3.4><span>mogharājāti tassa brāhmaṇassa nāmaṁ …pe… abhilāpoti—</span></div><p><div class=verse-container id=cnd19:3.5><span>iccāyasmā mogharājā. </span></div><p><div class=verse-container id=cnd19:4.1><span>Na me byākāsi cakkhumāti. </span></div><p><div class=verse-container id=cnd19:4.2><span>Na me byākāsīti na me byākāsi na ācikkhi na desesi na paññapesi na paṭṭhapesi na vivari na vibhaji na uttānīakāsi na pakāsesi. </span></div><p><div class=verse-container id=cnd19:4.3><span>Cakkhumāti bhagavā pañcahi cakkhūhi cakkhumā—</span></div><p><div class=verse-container id=cnd19:4.4><span>maṁsacakkhunāpi cakkhumā, dibbacakkhunāpi cakkhumā, paññācakkhunāpi cakkhumā, buddhacakkhunāpi cakkhumā, samantacakkhunāpi cakkhumā. </span></div><p><div class=verse-container id=cnd19:5.1><span>Kathaṁ bhagavā maṁsacakkhunāpi cakkhumā? </span></div><p><div class=verse-container id=cnd19:5.2><span>Maṁsacakkhumhi bhagavato pañca vaṇṇā saṁvijjanti—</span></div><p><div class=verse-container id=cnd19:5.3><span>nīlo ca vaṇṇo, pītako ca vaṇṇo, lohitako ca vaṇṇo, kaṇho ca vaṇṇo, odāto ca vaṇṇo (…). </span></div><p><div class=verse-container id=cnd19:5.4><span>Yattha ca akkhilomāni patiṭṭhitāni taṁ nīlaṁ hoti sunīlaṁ pāsādikaṁ dassaneyyaṁ umāpupphasamānaṁ. </span></div><p><div class=verse-container id=cnd19:5.5><span>Tassa parato pītakaṁ hoti supītakaṁ suvaṇṇavaṇṇaṁ pāsādikaṁ dassaneyyaṁ kaṇikārapupphasamānaṁ. </span></div><p><div class=verse-container id=cnd19:5.6><span>Ubhato ca akkhikūṭāni bhagavato lohitakāni honti sulohitakāni pāsādikāni dassaneyyāni indagopakasamānāni. </span></div><p><div class=verse-container id=cnd19:5.7><span>Majjhe kaṇhaṁ hoti sukaṇhaṁ alūkhaṁ siniddhaṁ pāsādikaṁ dassaneyyaṁ addāriṭṭhakasamānaṁ. </span></div><p><div class=verse-container id=cnd19:5.8><span>Tassa parato odātaṁ hoti suodātaṁ setaṁ paṇḍaraṁ pāsādikaṁ dassaneyyaṁ osadhitārakasamānaṁ. </span></div><p><div class=verse-container id=cnd19:5.9><span>Tena bhagavā pākatikena maṁsacakkhunā attabhāvapariyāpannena purimasucaritakammābhinibbattena samantā yojanaṁ passati divā ceva rattiñca. </span></div><p><div class=verse-container id=cnd19:5.10><span>Yadā hi caturaṅgasamannāgato andhakāro hoti sūriyo ca atthaṅgato hoti; </span></div><p><div class=verse-container id=cnd19:5.11><span>kāḷapakkho ca uposatho hoti, tibbo ca vanasaṇḍo hoti, mahā ca kāḷamegho abbhuṭṭhito hoti. </span></div><p><div class=verse-container id=cnd19:5.12><span>Evarūpe caturaṅgasamannāgate andhakāre samantā yojanaṁ passati. </span></div><p><div class=verse-container id=cnd19:5.13><span>Natthi so kuṭṭo vā kavāṭaṁ vā pākāro vā pabbato vā gaccho vā latā vā āvaraṇaṁ rūpānaṁ dassanāya. </span></div><p><div class=verse-container id=cnd19:5.14><span>Ekañce tilaphalaṁ nimittaṁ katvā tilavāhe pakkhipeyya, taṁyeva tilaphalaṁ uddhareyya. </span></div><p><div class=verse-container id=cnd19:5.15><span>Evaṁ parisuddhaṁ bhagavato pākatikaṁ maṁsacakkhu. </span></div><p><div class=verse-container id=cnd19:5.16><span>Evaṁ bhagavā maṁsacakkhunāpi cakkhumā. </span></div><p><div class=verse-container id=cnd19:6.1><span>Kathaṁ bhagavā dibbena cakkhunāpi cakkhumā? </span></div><p><div class=verse-container id=cnd19:6.2><span>Bhagavā dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe; </span></div><p><div class=verse-container id=cnd19:6.3><span>sugate duggate yathākammūpage satte pajānāti—</span></div><p><div class=verse-container id=cnd19:6.4><span>“ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā, te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā; </span></div><p><div class=verse-container id=cnd19:6.5><span>ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā, te kāyassa bhedā paraṁ maraṇā sugatiṁ saggaṁ lokaṁ upapannā”ti. </span></div><p><div class=verse-container id=cnd19:6.6><span>Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate, yathākammūpage satte pajānāti. </span></div><p><div class=verse-container id=cnd19:6.7><span>Ākaṅkhamāno ca bhagavā ekampi lokadhātuṁ passeyya, dvepi lokadhātuyo passeyya, tissopi lokadhātuyo passeyya, catassopi lokadhātuyo passeyya, pañcapi lokadhātuyo passeyya, dasapi lokadhātuyo passeyya, vīsampi lokadhātuyo passeyya, tiṁsampi lokadhātuyo passeyya, cattālīsampi lokadhātuyo passeyya, paññāsampi lokadhātuyo passeyya, satampi lokadhātuyo passeyya, sahassimpi cūḷanikaṁ lokadhātuṁ passeyya, dvisahassimpi majjhimikaṁ lokadhātuṁ passeyya, tisahassimpi lokadhātuṁ passeyya, mahāsahassimpi lokadhātuṁ passeyya, yāvatakaṁ vā pana ākaṅkheyya tāvatakaṁ passeyya. </span></div><p><div class=verse-container id=cnd19:6.8><span>Evaṁ parisuddhaṁ bhagavato dibbacakkhu. </span></div><p><div class=verse-container id=cnd19:6.9><span>Evaṁ bhagavā dibbena cakkhunāpi cakkhumā. </span></div><p><div class=verse-container id=cnd19:7.1><span>Kathaṁ bhagavā paññācakkhunāpi cakkhumā? </span></div><p><div class=verse-container id=cnd19:7.2><span>Bhagavā mahāpañño puthupañño javanapañño hāsapañño tikkhapañño nibbedhikapañño paññāpabhedakusalo pabhinnañāṇo adhigatapaṭisambhido catuvesārajjappatto dasabaladhārī purisāsabho purisasīho purisanāgo purisājañño purisadhorayho anantañāṇo anantatejo anantayaso aḍḍho mahaddhano dhanavā netā vinetā anunetā paññāpetā nijjhāpetā pekkhetā pasādetā. </span></div><p><div class=verse-container id=cnd19:7.3><span>So hi bhagavā anuppannassa maggassa uppādetā asañjātassa maggassa sañjanetā anakkhātassa maggassa akkhātā, maggaññū maggavidū maggakovido maggānugā ca pana etarahi sāvakā viharanti pacchā samannāgatā. </span></div><p><div class=verse-container id=cnd19:8.1><span>So hi bhagavā jānaṁ jānāti, passaṁ passati, cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato. </span></div><p><div class=verse-container id=cnd19:8.2><span>Natthi tassa bhagavato aññātaṁ adiṭṭhaṁ aviditaṁ asacchikataṁ aphassitaṁ paññāya. </span></div><p><div class=verse-container id=cnd19:8.3><span>Atītaṁ anāgataṁ paccuppannaṁ upādāya sabbe dhammā sabbākārena buddhassa bhagavato ñāṇamukhe āpāthaṁ āgacchanti. </span></div><p><div class=verse-container id=cnd19:8.4><span>Yaṁ kiñci neyyaṁ nāma atthi jānitabbaṁ attattho vā parattho vā ubhayattho vā diṭṭhadhammiko vā attho samparāyiko vā attho uttāno vā attho gambhīro vā attho gūḷho vā attho paṭicchanno vā attho neyyo vā attho nīto vā attho anavajjo vā attho nikkileso vā attho vodāno vā attho paramattho vā attho, sabbaṁ taṁ anto buddhañāṇe parivattati. </span></div><p><div class=verse-container id=cnd19:9.1><span>Sabbaṁ kāyakammaṁ buddhassa bhagavato ñāṇānuparivatti, sabbaṁ vacīkammaṁ ñāṇānuparivatti, sabbaṁ manokammaṁ ñāṇānuparivatti. </span></div><p><div class=verse-container id=cnd19:9.2><span>Atīte buddhassa bhagavato appaṭihataṁ ñāṇaṁ, anāgate appaṭihataṁ ñāṇaṁ, paccuppanne appaṭihataṁ ñāṇaṁ, yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ. </span></div><p><div class=verse-container id=cnd19:9.3><span>Neyyapariyantikaṁ ñāṇaṁ, ñāṇapariyantikaṁ neyyaṁ, neyyaṁ atikkamitvā ñāṇaṁ nappavattati, ñāṇaṁ atikkamitvā neyyapatho natthi. </span></div><p><div class=verse-container id=cnd19:9.4><span>Aññamaññapariyantaṭṭhāyino te dhammā. </span></div><p><div class=verse-container id=cnd19:9.5><span>Yathā dvinnaṁ samuggapaṭalānaṁ sammāphusitānaṁ heṭṭhimaṁ samuggapaṭalaṁ uparimaṁ nātivattati, uparimaṁ samuggapaṭalaṁ heṭṭhimaṁ nātivattati, aññamaññapariyantaṭṭhāyino; </span></div><p><div class=verse-container id=cnd19:9.6><span>evameva buddhassa bhagavato neyyañca ñāṇañca aññamaññapariyantaṭṭhāyino. </span></div><p><div class=verse-container id=cnd19:9.7><span>Yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ, neyyapariyantikaṁ ñāṇaṁ, ñāṇapariyantikaṁ neyyaṁ. </span></div><p><div class=verse-container id=cnd19:9.8><span>Neyyaṁ atikkamitvā ñāṇaṁ nappavattati, ñāṇaṁ atikkamitvā neyyapatho natthi. </span></div><p><div class=verse-container id=cnd19:9.9><span>Aññamaññapariyantaṭṭhāyino te dhammā. </span></div><p><div class=verse-container id=cnd19:10.1><span>Sabbadhammesu buddhassa bhagavato ñāṇaṁ pavattati. </span></div><p><div class=verse-container id=cnd19:10.2><span>Sabbe dhammā buddhassa bhagavato āvajjanapaṭibaddhā ākaṅkhapaṭibaddhā manasikārapaṭibaddhā cittuppādapaṭibaddhā. </span></div><p><div class=verse-container id=cnd19:10.3><span>Sabbasattesu buddhassa bhagavato ñāṇaṁ pavattati. </span></div><p><div class=verse-container id=cnd19:10.4><span>Sabbesañca sattānaṁ bhagavā āsayaṁ jānāti, anusayaṁ jānāti, caritaṁ jānāti, adhimuttiṁ jānāti, apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbābhabbe satte jānāti. </span></div><p><div class=verse-container id=cnd19:10.5><span>Sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati. </span></div><p><div class=verse-container id=cnd19:11.1><span>Yathā ye keci macchakacchapā antamaso timitimiṅgalaṁ upādāya antomahāsamudde parivattanti, evameva sadevako loko samārako loko sabrahmako loko sassamaṇabrāhmaṇī pajā sadevamanussā antobuddhañāṇe parivattati. </span></div><p><div class=verse-container id=cnd19:12.1><span>Yathā ye keci pakkhī antamaso garuḷaṁ venateyyaṁ upādāya ākāsassa padese parivattanti, evameva yepi te sāriputtasamā paññāya samannāgatā tepi buddhañāṇassa padese parivattanti; </span></div><p><div class=verse-container id=cnd19:12.2><span>buddhañāṇaṁ devamanussānaṁ paññaṁ pharitvā abhibhavitvā tiṭṭhati. </span></div><p><div class=verse-container id=cnd19:13.1><span>Yepi te khattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā nipuṇā kataparappavādā vālavedhirūpā vobhindantā maññe caranti paññāgatena diṭṭhigatāni, te pañhe abhisaṅkharitvā abhisaṅkharitvā tathāgataṁ upasaṅkamitvā pucchanti gūḷhāni ca paṭicchannāni. </span></div><p><div class=verse-container id=cnd19:13.2><span>Kathitā visajjitā ca te pañhā bhagavatā honti niddiṭṭhakāraṇā. </span></div><p><div class=verse-container id=cnd19:13.3><span>Upakkhittakā ca te bhagavato sampajjanti. </span></div><p><div class=verse-container id=cnd19:13.4><span>Atha kho bhagavāva tattha atirocati—</span></div><p><div class=verse-container id=cnd19:13.5><span>yadidaṁ paññāyāti. </span></div><p><div class=verse-container id=cnd19:13.6><span>Evaṁ bhagavā paññācakkhunāpi cakkhumā. </span></div><p><div class=verse-container id=cnd19:14.1><span>Kathaṁ bhagavā buddhacakkhunāpi cakkhumā? </span></div><p><div class=verse-container id=cnd19:14.2><span>Bhagavā buddhacakkhunā lokaṁ volokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino viharante. </span></div><p><div class=verse-container id=cnd19:14.3><span>Seyyathāpi nāma uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni udakānuggatāni antonimuggaposīni, appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni samodakaṁ ṭhitāni, appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni udakā accuggamma tiṭṭhanti anupalittāni udakena; </span></div><p><div class=verse-container id=cnd19:14.4><span>evamevaṁ bhagavā buddhacakkhunā lokaṁ volokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino viharante. </span></div><p><div class=verse-container id=cnd19:14.5><span>Jānāti bhagavā—</span></div><p><div class=verse-container id=cnd19:14.6><span>“ayaṁ puggalo rāgacarito, ayaṁ dosacarito, ayaṁ mohacarito, ayaṁ vitakkacarito, ayaṁ saddhācarito, ayaṁ ñāṇacarito”ti. </span></div><p><div class=verse-container id=cnd19:14.7><span>Rāgacaritassa bhagavā puggalassa asubhakathaṁ katheti; </span></div><p><div class=verse-container id=cnd19:14.8><span>dosacaritassa bhagavā puggalassa mettābhāvanaṁ ācikkhati; </span></div><p><div class=verse-container id=cnd19:14.9><span>mohacaritassa bhagavā puggalassa uddese paripucchāya kālena dhammassavane kālena dhammasākacchāya garusaṁvāse niveseti; </span></div><p><div class=verse-container id=cnd19:14.10><span>vitakkacaritassa bhagavā puggalassa ānāpānassatiṁ ācikkhati; </span></div><p><div class=verse-container id=cnd19:14.11><span>saddhācaritassa bhagavā puggalassa pasādanīyaṁ nimittaṁ ācikkhati buddhasubodhiṁ dhammasudhammataṁ saṅghasuppaṭipattiṁ sīlāni ca; </span></div><p><div class=verse-container id=cnd19:14.12><span>attano ñāṇacaritassa bhagavā puggalassa vipassanānimittaṁ ācikkhati aniccākāraṁ dukkhākāraṁ anattākāraṁ. </span></div><p><div class=verse-container id=cnd19:15.1><span>“Sele yathā pabbatamuddhaniṭṭhito, </span></div><p><div class=verse-container id=cnd19:15.2><span>Yathāpi passe janataṁ samantato; </span></div><p><div class=verse-container id=cnd19:15.3><span>Tathūpamaṁ dhammamayaṁ sumedha, </span></div><p><div class=verse-container id=cnd19:15.4><span>Pāsādamāruyha samantacakkhu; </span></div><p><div class=verse-container id=cnd19:15.5><span>Sokāvatiṇṇaṁ janatamapetasoko, </span></div><p><div class=verse-container id=cnd19:15.6><span>Avekkhassu jātijarābhibhūtan”ti. </span></div><p><div class=verse-container id=cnd19:16.1><span>Evaṁ bhagavā buddhacakkhunāpi cakkhumā. </span></div><p><div class=verse-container id=cnd19:17.1><span>Kathaṁ bhagavā samantacakkhunāpi cakkhumā? </span></div><p><div class=verse-container id=cnd19:17.2><span>Samantacakkhu vuccati sabbaññutañāṇaṁ. </span></div><p><div class=verse-container id=cnd19:17.3><span>Bhagavā sabbaññutañāṇena upeto samupeto upāgato samupāgato upapanno samupapanno samannāgato. </span></div><p><div class=verse-container id=cnd19:18.1><span>“Na tassa addiṭṭhamidhatthi kiñci, </span></div><p><div class=verse-container id=cnd19:18.2><span>Atho aviññātamajānitabbaṁ; </span></div><p><div class=verse-container id=cnd19:18.3><span>Sabbaṁ abhiññāsi yadatthi neyyaṁ, </span></div><p><div class=verse-container id=cnd19:18.4><span>Tathāgato tena samantacakkhū”ti. </span></div><p><div class=verse-container id=cnd19:19.1><span>Evaṁ bhagavā samantacakkhunāpi cakkhumāti—</span></div><p><div class=verse-container id=cnd19:19.2><span>na me byākāsi cakkhumā. </span></div><p><div class=verse-container id=cnd19:20.1><span>Yāvatatiyañca devīsi, byākarotīti me sutanti yāvatatiyaṁ buddho sahadhammikaṁ pañhaṁ puṭṭho byākaroti no saṁsāretīti—</span></div><p><div class=verse-container id=cnd19:20.2><span>evaṁ mayā uggahitaṁ, evaṁ mayā upadhāritaṁ, evaṁ mayā upalakkhitaṁ. </span></div><p><div class=verse-container id=cnd19:20.3><span>Devīsīti bhagavā ceva isi cāti—</span></div><p><div class=verse-container id=cnd19:20.4><span>devīsi. </span></div><p><div class=verse-container id=cnd19:20.5><span>Yathā rājā pabbajitā vuccanti rājisayo, brāhmaṇā pabbajitā vuccanti brāhmaṇisayo, evameva bhagavā ceva isi cāti—</span></div><p><div class=verse-container id=cnd19:20.6><span>devīsi. </span></div><p><div class=verse-container id=cnd19:21.1><span>Atha vā bhagavā pabbajitotipi isi. </span></div><p><div class=verse-container id=cnd19:21.2><span>Mahantaṁ sīlakkhandhaṁ esī gavesī pariyesītipi isi. </span></div><p><div class=verse-container id=cnd19:21.3><span>Mahantaṁ samādhikkhandhaṁ …pe… </span></div><p><div class=verse-container id=cnd19:21.4><span>mahantaṁ paññākkhandhaṁ … </span></div><p><div class=verse-container id=cnd19:21.5><span>mahantaṁ vimuttikkhandhaṁ … </span></div><p><div class=verse-container id=cnd19:21.6><span>mahantaṁ vimuttiñāṇadassanakkhandhaṁ esī gavesī pariyesītipi isi. </span></div><p><div class=verse-container id=cnd19:21.7><span>Mahato tamokāyassa padālanaṁ esī gavesī pariyesītipi isi. </span></div><p><div class=verse-container id=cnd19:21.8><span>Mahato vipallāsassa pabhedanaṁ esī gavesī pariyesītipi isi. </span></div><p><div class=verse-container id=cnd19:21.9><span>Mahato taṇhāsallassa abbahanaṁ … </span></div><p><div class=verse-container id=cnd19:21.10><span>mahato diṭṭhisaṅghāṭassa viniveṭhanaṁ … </span></div><p><div class=verse-container id=cnd19:21.11><span>mahato mānadhajassa papātanaṁ … </span></div><p><div class=verse-container id=cnd19:21.12><span>mahato abhisaṅkhārassa vūpasamaṁ … </span></div><p><div class=verse-container id=cnd19:21.13><span>mahato oghassa nittharaṇaṁ … </span></div><p><div class=verse-container id=cnd19:21.14><span>mahato bhārassa nikkhepanaṁ … </span></div><p><div class=verse-container id=cnd19:21.15><span>mahato saṁsāravaṭṭassa upacchedaṁ … </span></div><p><div class=verse-container id=cnd19:21.16><span>mahato santāpassa nibbāpanaṁ … </span></div><p><div class=verse-container id=cnd19:21.17><span>mahato pariḷāhassa paṭippassaddhiṁ … </span></div><p><div class=verse-container id=cnd19:21.18><span>mahato dhammadhajassa ussāpanaṁ esī gavesī pariyesītipi isi. </span></div><p><div class=verse-container id=cnd19:21.19><span>Mahante satipaṭṭhāne … </span></div><p><div class=verse-container id=cnd19:21.20><span>mahante sammappadhāne … </span></div><p><div class=verse-container id=cnd19:21.21><span>mahantāni indriyāni … </span></div><p><div class=verse-container id=cnd19:21.22><span>mahantāni balāni … </span></div><p><div class=verse-container id=cnd19:21.23><span>mahante bojjhaṅge … </span></div><p><div class=verse-container id=cnd19:21.24><span>mahantaṁ ariyaṁ aṭṭhaṅgikaṁ maggaṁ … </span></div><p><div class=verse-container id=cnd19:21.25><span>mahantaṁ paramatthaṁ amataṁ nibbānaṁ esī gavesī pariyesītipi isi. </span></div><p><div class=verse-container id=cnd19:21.26><span>Mahesakkhehi vā sattehi esito gavesito pariyesito—</span></div><p><div class=verse-container id=cnd19:21.27><span>“kahaṁ buddho, kahaṁ bhagavā, kahaṁ devadevo, kahaṁ narāsabho”tipi isīti—</span></div><p><div class=verse-container id=cnd19:21.28><span>yāvatatiyañca devīsi byākarotīti me sutaṁ. </span></div><p><div class=verse-container id=cnd19:21.29><span>Tenāha so brāhmaṇo—</span></div><p><div class=verse-container id=cnd19:22.1><span>“Dvāhaṁ sakkaṁ apucchissaṁ, </span></div><p><div class=verse-container id=cnd19:22.2><span>(iccāyasmā mogharājā) </span></div><p><div class=verse-container id=cnd19:22.3><span>Na me byākāsi cakkhumā; </span></div><p><div class=verse-container id=cnd19:22.4><span>Yāvatatiyañca devīsi, </span></div><p><div class=verse-container id=cnd19:22.5><span>Byākarotīti me sutan”ti. </span></div><p><div class=verse-container id=cnd19:23.1><span>Ayaṁ loko paro loko, </span></div><p><div class=verse-container id=cnd19:23.2><span>brahmaloko sadevako; </span></div><p><div class=verse-container id=cnd19:23.3><span>Diṭṭhiṁ te nābhijānāti, </span></div><p><div class=verse-container id=cnd19:23.4><span>gotamassa yasassino. </span></div><p><div class=verse-container id=cnd19:24.1><span>Ayaṁ loko paro lokoti. </span></div><p><div class=verse-container id=cnd19:24.2><span>Ayaṁ lokoti manussaloko. </span></div><p><div class=verse-container id=cnd19:24.3><span>Paro lokoti manussalokaṁ ṭhapetvā sabbo paro lokoti—</span></div><p><div class=verse-container id=cnd19:24.4><span>ayaṁ loko paro loko. </span></div><p><div class=verse-container id=cnd19:25.1><span>Brahmaloko sadevakoti sadevako loko samārako sabrahmako sassamaṇabrāhmaṇī pajā sadevamanussāti—</span></div><p><div class=verse-container id=cnd19:25.2><span>brahmaloko sadevako. </span></div><p><div class=verse-container id=cnd19:26.1><span>Diṭṭhiṁ te nābhijānātīti tuyhaṁ diṭṭhiṁ khantiṁ ruciṁ laddhiṁ ajjhāsayaṁ adhippāyaṁ loko na jānāti—</span></div><p><div class=verse-container id=cnd19:26.2><span>“ayaṁ evaṁdiṭṭhiko evaṅkhantiko evaṁruciko evaṁladdhiko evaṁajjhāsayo evaṁadhippāyo”ti na jānāti na passati na dakkhati nādhigacchati na vindati na paṭilabhatīti—</span></div><p><div class=verse-container id=cnd19:26.3><span>diṭṭhiṁ te nābhijānāti. </span></div><p><div class=verse-container id=cnd19:27.1><span>Gotamassa yasassinoti bhagavā yasappattoti yasassī. </span></div><p><div class=verse-container id=cnd19:27.2><span>Atha vā bhagavā sakkato garukato mānito pūjito apacito lābhī cīvarapiṇḍapātasenāsanagilānapaccayabhesajjaparikkhārānantipi yasassīti—</span></div><p><div class=verse-container id=cnd19:27.3><span>gotamassa yasassino. </span></div><p><div class=verse-container id=cnd19:27.4><span>Tenāha so brāhmaṇo—</span></div><p><div class=verse-container id=cnd19:28.1><span>“Ayaṁ loko paro loko, </span></div><p><div class=verse-container id=cnd19:28.2><span>brahmaloko sadevako; </span></div><p><div class=verse-container id=cnd19:28.3><span>Diṭṭhiṁ te nābhijānāti, </span></div><p><div class=verse-container id=cnd19:28.4><span>gotamassa yasassino”ti. </span></div><p><div class=verse-container id=cnd19:29.1><span>Evaṁ abhikkantadassāviṁ, </span></div><p><div class=verse-container id=cnd19:29.2><span>atthi pañhena āgamaṁ; </span></div><p><div class=verse-container id=cnd19:29.3><span>Kathaṁ lokaṁ avekkhantaṁ, </span></div><p><div class=verse-container id=cnd19:29.4><span>maccurājā na passati. </span></div><p><div class=verse-container id=cnd19:30.1><span>Evaṁ abhikkantadassāvinti evaṁ abhikkantadassāviṁ aggadassāviṁ seṭṭhadassāviṁ viseṭṭhadassāviṁ pāmokkhadassāviṁ uttamadassāviṁ paramadassāvinti—</span></div><p><div class=verse-container id=cnd19:30.2><span>evaṁ abhikkantadassāviṁ. </span></div><p><div class=verse-container id=cnd19:31.1><span>Atthi pañhena āgamanti pañhena atthiko āgatomhi …pe… </span></div><p><div class=verse-container id=cnd19:31.2><span>vahassetaṁ bhāranti, evampi atthi pañhena āgamaṁ. </span></div><p><div class=verse-container id=cnd19:32.1><span>Kathaṁ lokaṁ avekkhantanti kathaṁ lokaṁ avekkhantaṁ paccavekkhantaṁ tulayantaṁ tīrayantaṁ vibhāvayantaṁ vibhūtaṁ karontanti—</span></div><p><div class=verse-container id=cnd19:32.2><span>kathaṁ lokaṁ avekkhantaṁ. </span></div><p><div class=verse-container id=cnd19:33.1><span>Maccurājā na passatīti maccurājā na passati na dakkhati nādhigacchati na vindati na paṭilabhatīti—</span></div><p><div class=verse-container id=cnd19:33.2><span>maccurājā na passati. </span></div><p><div class=verse-container id=cnd19:33.3><span>Tenāha so brāhmaṇo—</span></div><p><div class=verse-container id=cnd19:34.1><span>“Evaṁ abhikkantadassāviṁ, </span></div><p><div class=verse-container id=cnd19:34.2><span>atthi pañhena āgamaṁ; </span></div><p><div class=verse-container id=cnd19:34.3><span>Kathaṁ lokaṁ avekkhantaṁ, </span></div><p><div class=verse-container id=cnd19:34.4><span>maccurājā na passatī”ti. </span></div><p><div class=verse-container id=cnd19:35.1><span>Suññato lokaṁ avekkhassu, </span></div><p><div class=verse-container id=cnd19:35.2><span>mogharāja sadā sato; </span></div><p><div class=verse-container id=cnd19:35.3><span>Attānudiṭṭhiṁ ūhacca, </span></div><p><div class=verse-container id=cnd19:35.4><span>evaṁ maccutaro siyā; </span></div><p><div class=verse-container id=cnd19:35.5><span>Evaṁ lokaṁ avekkhantaṁ, </span></div><p><div class=verse-container id=cnd19:35.6><span>maccurājā na passati. </span></div><p><div class=verse-container id=cnd19:36.1><span>Suññato lokaṁ avekkhassūti. </span></div><p><div class=verse-container id=cnd19:36.2><span>Lokoti nirayaloko tiracchānaloko pettivisayaloko manussaloko devaloko khandhaloko dhātuloko āyatanaloko ayaṁ loko paro loko brahmaloko sadevako. </span></div><p><div class=verse-container id=cnd19:36.3><span>Aññataro bhikkhu bhagavantaṁ etadavoca—</span></div><p><div class=verse-container id=cnd19:36.4><span>“loko lokoti, bhante, vuccati. </span></div><p><div class=verse-container id=cnd19:36.5><span>Kittāvatā nu kho, bhante, lokoti vuccatī”ti? </span></div><p><div class=verse-container id=cnd19:36.6><span>“Lujjatīti kho, bhikkhu, tasmā lokoti vuccati. </span></div><p><div class=verse-container id=cnd19:36.7><span>Kiñca lujjati? </span></div><p><div class=verse-container id=cnd19:36.8><span>Cakkhu kho bhikkhu lujjati, rūpā lujjanti, cakkhuviññāṇaṁ lujjati, cakkhusamphasso lujjati, yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi lujjati; </span></div><p><div class=verse-container id=cnd19:36.9><span>sotaṁ lujjati, </span></div><p><div class=verse-container id=cnd19:36.10><span>gandhā lujjanti …pe… </span></div><p><div class=verse-container id=cnd19:36.11><span>kāyo lujjati, phoṭṭhabbā lujjanti; </span></div><p><div class=verse-container id=cnd19:36.12><span>mano lujjati, dhammā lujjanti, manoviññāṇaṁ lujjati, manosamphasso lujjati; yampidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi lujjati. </span></div><p><div class=verse-container id=cnd19:36.13><span>Lujjatīti kho, bhikkhu, tasmā lokoti vuccati”. </span></div><p><div class=verse-container id=cnd19:37.1><span>Suññato lokaṁ avekkhassūti dvīhi kāraṇehi suññato lokaṁ avekkhati—</span></div><p><div class=verse-container id=cnd19:37.2><span>avasiyapavattasallakkhaṇavasena vā tucchasaṅkhārasamanupassanāvasena vā. </span></div><p><div class=verse-container id=cnd19:37.3><span>Kathaṁ avasiyapavattasallakkhaṇavasena suññato lokaṁ avekkhati? </span></div><p><div class=verse-container id=cnd19:37.4><span>Rūpe vaso na labbhati, vedanāya vaso na labbhati, saññāya vaso na labbhati, saṅkhāresu vaso na labbhati, viññāṇe vaso na labbhati. </span></div><p><div class=verse-container id=cnd19:37.5><span>Vuttañhetaṁ bhagavatā—</span></div><p><div class=verse-container id=cnd19:37.6><span>“rūpaṁ, bhikkhave, anattā. </span></div><p><div class=verse-container id=cnd19:37.7><span>Rūpañca hidaṁ, bhikkhave, attā abhavissa, nayidaṁ rūpaṁ ābādhāya saṁvatteyya, labbhetha ca rūpe—</span></div><p><div class=verse-container id=cnd19:37.8><span>‘evaṁ me rūpaṁ hotu, evaṁ me rūpaṁ mā ahosī’ti. </span></div><p><div class=verse-container id=cnd19:37.9><span>Yasmā ca kho, bhikkhave, rūpaṁ anattā, tasmā rūpaṁ ābādhāya saṁvattati na ca labbhati rūpe—</span></div><p><div class=verse-container id=cnd19:37.10><span>‘evaṁ me rūpaṁ hotu, evaṁ me rūpaṁ mā ahosī’ti. </span></div><p><div class=verse-container id=cnd19:38.1><span>Vedanā anattā. </span></div><p><div class=verse-container id=cnd19:38.2><span>Vedanā ca hidaṁ, bhikkhave, attā abhavissa, nayidaṁ vedanā ābādhāya saṁvatteyya, labbhetha ca vedanāya—</span></div><p><div class=verse-container id=cnd19:38.3><span>‘evaṁ me vedanā hotu, evaṁ me vedanā mā ahosī’ti. </span></div><p><div class=verse-container id=cnd19:38.4><span>Yasmā ca kho, bhikkhave, vedanā anattā, tasmā vedanā ābādhāya saṁvattati, na ca labbhati vedanāya—</span></div><p><div class=verse-container id=cnd19:38.5><span>‘evaṁ me vedanā hotu, evaṁ me vedanā mā ahosī’ti. </span></div><p><div class=verse-container id=cnd19:39.1><span>Saññā anattā. </span></div><p><div class=verse-container id=cnd19:39.2><span>Saññā ca hidaṁ, bhikkhave, attā abhavissa, nayidaṁ saññā ābādhāya saṁvatteyya, labbhetha ca saññāya—</span></div><p><div class=verse-container id=cnd19:39.3><span>‘evaṁ me saññā hotu, evaṁ me saññā mā ahosī’ti. </span></div><p><div class=verse-container id=cnd19:39.4><span>Yasmā ca kho, bhikkhave, saññā anattā, tasmā saññā ābādhāya saṁvattati, na ca labbhati saññāya—</span></div><p><div class=verse-container id=cnd19:39.5><span>‘evaṁ me saññā hotu, evaṁ me saññā mā ahosī’ti. </span></div><p><div class=verse-container id=cnd19:40.1><span>Saṅkhārā anattā. </span></div><p><div class=verse-container id=cnd19:40.2><span>Saṅkhārā ca hidaṁ, bhikkhave, attā abhavissaṁsu, nayidaṁ saṅkhārā ābādhāya saṁvatteyyuṁ, labbhetha ca saṅkhāresu—</span></div><p><div class=verse-container id=cnd19:40.3><span>‘evaṁ me saṅkhārā hontu, evaṁ me saṅkhārā mā ahesun’ti. </span></div><p><div class=verse-container id=cnd19:40.4><span>Yasmā ca kho, bhikkhave, saṅkhārā anattā, tasmā saṅkhārā ābādhāya saṁvattanti, na ca labbhati saṅkhāresu—</span></div><p><div class=verse-container id=cnd19:40.5><span>‘evaṁ me saṅkhārā hontu, evaṁ me saṅkhārā mā ahesun’ti. </span></div><p><div class=verse-container id=cnd19:41.1><span>Viññāṇaṁ anattā. </span></div><p><div class=verse-container id=cnd19:41.2><span>Viññāṇañca hidaṁ, bhikkhave, attā abhavissa, nayidaṁ viññāṇaṁ ābādhāya saṁvatteyya, labbhetha ca viññāṇe—</span></div><p><div class=verse-container id=cnd19:41.3><span>‘evaṁ me viññāṇaṁ hotu, evaṁ me viññāṇaṁ mā ahosī’ti. </span></div><p><div class=verse-container id=cnd19:41.4><span>Yasmā ca kho, bhikkhave, viññāṇaṁ anattā, tasmā viññāṇaṁ ābādhāya saṁvattati, na ca labbhati viññāṇe—</span></div><p><div class=verse-container id=cnd19:41.5><span>‘evaṁ me viññāṇaṁ hotu, evaṁ me viññāṇaṁ mā ahosī’”ti. </span></div><p><div class=verse-container id=cnd19:42.1><span>Vuttañhetaṁ bhagavatā—</span></div><p><div class=verse-container id=cnd19:42.2><span>“nāyaṁ, bhikkhave, kāyo tumhākaṁ, napi aññesaṁ. </span></div><p><div class=verse-container id=cnd19:42.3><span>Purāṇamidaṁ, bhikkhave, kammaṁ abhisaṅkhataṁ abhisañcetayitaṁ vedaniyaṁ daṭṭhabbaṁ. </span></div><p><div class=verse-container id=cnd19:42.4><span>Tatra kho, bhikkhave, sutavā ariyasāvako paṭiccasamuppādaṁyeva sādhukaṁ yoniso manasi karoti—</span></div><p><div class=verse-container id=cnd19:42.5><span>‘iti imasmiṁ sati idaṁ hoti, imassuppādā idaṁ uppajjati; </span></div><p><div class=verse-container id=cnd19:42.6><span>imasmiṁ asati idaṁ na hoti, imassa nirodhā idaṁ nirujjhati, yadidaṁ—</span></div><p><div class=verse-container id=cnd19:42.7><span>avijjāpaccayā saṅkhārā, saṅkhārapaccayā viññāṇaṁ, viññāṇapaccayā nāmarūpaṁ, nāmarūpapaccayā saḷāyatanaṁ, saḷāyatanapaccayā phasso, phassapaccayā vedanā, vedanāpaccayā taṇhā, taṇhāpaccayā upādānaṁ, upādānapaccayā bhavo, bhavapaccayā jāti, jātipaccayā jarāmaraṇaṁ sokaparidevadukkhadomanassupāyāsā sambhavanti—</span></div><p><div class=verse-container id=cnd19:42.8><span>evametassa kevalassa dukkhakkhandhassa samudayo hoti’. </span></div><p><div class=verse-container id=cnd19:43.1><span>Avijjāya tveva asesavirāganirodhā saṅkhāranirodho, saṅkhāranirodhā viññāṇanirodho …pe… </span></div><p><div class=verse-container id=cnd19:43.2><span>jātinirodhā jarāmaraṇaṁ sokaparidevadukkhadomanassupāyāsā nirujjhanti, evametassa kevalassa dukkhakkhandhassa nirodho hotī”ti. </span></div><p><div class=verse-container id=cnd19:43.3><span>Evaṁ avasiyapavattasallakkhaṇavasena suññato lokaṁ avekkhati. </span></div><p><div class=verse-container id=cnd19:44.1><span>Kathaṁ tucchasaṅkhārasamanupassanāvasena suññato lokaṁ avekkhati? </span></div><p><div class=verse-container id=cnd19:44.2><span>Rūpe sāro na labbhati, vedanāya sāro na labbhati, saññāya sāro na labbhati, saṅkhāresu sāro na labbhati, viññāṇe sāro na labbhati; </span></div><p><div class=verse-container id=cnd19:44.3><span>rūpaṁ assāraṁ nissāraṁ sārāpagataṁ niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. </span></div><p><div class=verse-container id=cnd19:44.4><span>Vedanā assārā nissārā sārāpagatā …pe… </span></div><p><div class=verse-container id=cnd19:44.5><span>saññā assārā nissārā sārāpagatā … </span></div><p><div class=verse-container id=cnd19:44.6><span>saṅkhārā assārā nissārā sārāpagatā … </span></div><p><div class=verse-container id=cnd19:44.7><span>viññāṇaṁ assāraṁ nissāraṁ sārāpagataṁ niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. </span></div><p><div class=verse-container id=cnd19:45.1><span>Yathā naḷo assāro nissāro sārāpagato, yathā ca eraṇḍo …pe… </span></div><p><div class=verse-container id=cnd19:45.2><span>yathā ca udumbaro assāro nissāro sārāpagato, yathā ca setakaccho assāro nissāro sārāpagato, yathā ca pālibhaddako assāro nissāro sārāpagato, yathā ca pheṇapiṇḍo assāro nissāro sārāpagato, yathā ca udakapubbuḷaṁ assāraṁ nissāraṁ sārāpagataṁ, yathā ca marīci assārā nissārā sārāpagatā, yathā kadalikkhandho assāro nissāro sārāpagato, yathā māyā assārā nissārā sārāpagatā—</span></div><p><div class=verse-container id=cnd19:45.3><span>evameva rūpaṁ assāraṁ nissāraṁ sārāpagataṁ niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. </span></div><p><div class=verse-container id=cnd19:45.4><span>Vedanā assārā nissārā sārāpagatā …pe… </span></div><p><div class=verse-container id=cnd19:45.5><span>saññā assārā nissārā sārāpagatā … </span></div><p><div class=verse-container id=cnd19:45.6><span>saṅkhārā assārā nissārā sārāpagatā … </span></div><p><div class=verse-container id=cnd19:45.7><span>viññāṇaṁ assāraṁ nissāraṁ sārāpagataṁ niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. </span></div><p><div class=verse-container id=cnd19:45.8><span>Evaṁ tucchasaṅkhārasamanupassanāvasena suññato lokaṁ avekkhati. </span></div><p><div class=verse-container id=cnd19:45.9><span>Imehi dvīhi kāraṇehi suññato lokaṁ avekkhati. </span></div><p><div class=verse-container id=cnd19:46.1><span>Api ca chahākārehi suññato lokaṁ avekkhati. </span></div><p><div class=verse-container id=cnd19:46.2><span>Cakkhu suññaṁ attena vā attaniyena vā niccena vā dhuvena vā sassatena vā avipariṇāmadhammena vā, </span></div><p><div class=verse-container id=cnd19:46.3><span>sotaṁ suññaṁ …pe… </span></div><p><div class=verse-container id=cnd19:46.4><span>ghānaṁ suññaṁ … </span></div><p><div class=verse-container id=cnd19:46.5><span>jivhā suññā … </span></div><p><div class=verse-container id=cnd19:46.6><span>kāyo suñño … </span></div><p><div class=verse-container id=cnd19:46.7><span>mano suñño attena vā attaniyena vā niccena vā dhuvena vā sassatena vā avipariṇāmadhammena vā. </span></div><p><div class=verse-container id=cnd19:46.8><span>Rūpā suññā …pe… </span></div><p><div class=verse-container id=cnd19:46.9><span>saddā suññā … </span></div><p><div class=verse-container id=cnd19:46.10><span>gandhā suññā … </span></div><p><div class=verse-container id=cnd19:46.11><span>rasā suññā … </span></div><p><div class=verse-container id=cnd19:46.12><span>phoṭṭhabbā suññā … </span></div><p><div class=verse-container id=cnd19:46.13><span>dhammā suññā attena vā attaniyena vā niccena vā dhuvena vā sassatena vā avipariṇāmadhammena vā. </span></div><p><div class=verse-container id=cnd19:46.14><span>Cakkhuviññāṇaṁ suññaṁ …pe… </span></div><p><div class=verse-container id=cnd19:46.15><span>manoviññāṇaṁ suññaṁ … </span></div><p><div class=verse-container id=cnd19:46.16><span>cakkhusamphasso suñño … </span></div><p><div class=verse-container id=cnd19:46.17><span>manosamphasso suñño … </span></div><p><div class=verse-container id=cnd19:46.18><span>cakkhusamphassajā vedanā suññā … </span></div><p><div class=verse-container id=cnd19:46.19><span>manosamphassajā vedanā suññā … </span></div><p><div class=verse-container id=cnd19:46.20><span>rūpasaññā suññā … </span></div><p><div class=verse-container id=cnd19:46.21><span>dhammasaññā suññā … </span></div><p><div class=verse-container id=cnd19:46.22><span>rūpasañcetanā suññā … </span></div><p><div class=verse-container id=cnd19:46.23><span>dhammasañcetanā suññā … </span></div><p><div class=verse-container id=cnd19:46.24><span>rūpataṇhā suññā … </span></div><p><div class=verse-container id=cnd19:46.25><span>rūpavitakko suñño … </span></div><p><div class=verse-container id=cnd19:46.26><span>rūpavicāro suñño … </span></div><p><div class=verse-container id=cnd19:46.27><span>dhammavicāro suñño attena vā attaniyena vā niccena vā dhuvena vā sassatena vā avipariṇāmadhammena vā. </span></div><p><div class=verse-container id=cnd19:46.28><span>Evaṁ chahākārehi suññato lokaṁ avekkhati. </span></div><p><div class=verse-container id=cnd19:47.1><span>Api ca dasahākārehi suññato lokaṁ avekkhati. </span></div><p><div class=verse-container id=cnd19:47.2><span>Rūpaṁ rittato tucchato suññato anattato asārakato vadhakato vibhavato aghamūlato sāsavato saṅkhatato; </span></div><p><div class=verse-container id=cnd19:47.3><span>vedanaṁ …pe… </span></div><p><div class=verse-container id=cnd19:47.4><span>saññaṁ … </span></div><p><div class=verse-container id=cnd19:47.5><span>saṅkhāre … </span></div><p><div class=verse-container id=cnd19:47.6><span>viññāṇaṁ … </span></div><p><div class=verse-container id=cnd19:47.7><span>cutiṁ … </span></div><p><div class=verse-container id=cnd19:47.8><span>upapattiṁ … </span></div><p><div class=verse-container id=cnd19:47.9><span>paṭisandhiṁ … </span></div><p><div class=verse-container id=cnd19:47.10><span>bhavaṁ … </span></div><p><div class=verse-container id=cnd19:47.11><span>saṁsāravaṭṭaṁ rittato tucchato suññato anattato asārakato vadhakato vibhavato aghamūlato sāsavato saṅkhatato. </span></div><p><div class=verse-container id=cnd19:47.12><span>Evaṁ dasahākārehi suññato lokaṁ avekkhati. </span></div><p><div class=verse-container id=cnd19:48.1><span>Api ca dvādasahākārehi suññato lokaṁ avekkhati. </span></div><p><div class=verse-container id=cnd19:48.2><span>Rūpaṁ na satto na jīvo na naro na māṇavo na itthī na puriso na attā na attaniyaṁ nāhaṁ na mama na koci na kassaci; </span></div><p><div class=verse-container id=cnd19:48.3><span>vedanā …pe… </span></div><p><div class=verse-container id=cnd19:48.4><span>saññā … </span></div><p><div class=verse-container id=cnd19:48.5><span>saṅkhārā … </span></div><p><div class=verse-container id=cnd19:48.6><span>viññāṇaṁ na satto na jīvo na naro na māṇavo na itthī na puriso na attā na attaniyaṁ nāhaṁ na mama na koci na kassaci. </span></div><p><div class=verse-container id=cnd19:48.7><span>Evaṁ dvādasahākārehi suññato lokaṁ avekkhati. </span></div><p><div class=verse-container id=cnd19:49.1><span>Vuttañhetaṁ bhagavatā—</span></div><p><div class=verse-container id=cnd19:49.2><span>“yaṁ, bhikkhave, na tumhākaṁ taṁ pajahatha. </span></div><p><div class=verse-container id=cnd19:49.3><span>Taṁ vo pahīnaṁ dīgharattaṁ hitāya sukhāya bhavissati. </span></div><p><div class=verse-container id=cnd19:49.4><span>Kiñca, bhikkhave, na tumhākaṁ? </span></div><p><div class=verse-container id=cnd19:49.5><span>Rūpaṁ, bhikkhave, na tumhākaṁ, taṁ pajahatha. </span></div><p><div class=verse-container id=cnd19:49.6><span>Taṁ vo pahīnaṁ dīgharattaṁ hitāya sukhāya bhavissati. </span></div><p><div class=verse-container id=cnd19:49.7><span>Vedanā, bhikkhave, na tumhākaṁ, taṁ pajahatha. </span></div><p><div class=verse-container id=cnd19:49.8><span>Sā vo pahīnā dīgharattaṁ hitāya sukhāya bhavissati. </span></div><p><div class=verse-container id=cnd19:49.9><span>Saññā, bhikkhave, na tumhākaṁ, taṁ pajahatha. </span></div><p><div class=verse-container id=cnd19:49.10><span>Sā vo pahīnā dīgharattaṁ hitāya sukhāya bhavissati. </span></div><p><div class=verse-container id=cnd19:49.11><span>Saṅkhārā, bhikkhave, na tumhākaṁ, te pajahatha. </span></div><p><div class=verse-container id=cnd19:49.12><span>Te vo pahīnā dīgharattaṁ hitāya sukhāya bhavissanti. </span></div><p><div class=verse-container id=cnd19:49.13><span>Viññāṇaṁ, bhikkhave, na tumhākaṁ, taṁ pajahatha. </span></div><p><div class=verse-container id=cnd19:49.14><span>Taṁ vo pahīnaṁ dīgharattaṁ hitāya sukhāya bhavissati. </span></div><p><div class=verse-container id=cnd19:49.15><span>Seyyathāpi, bhikkhave, yaṁ imasmiṁ jetavane tiṇakaṭṭhasākhāpalāsaṁ taṁ jano hareyya vā ḍaheyya vā yathāpaccayaṁ vā kareyya. </span></div><p><div class=verse-container id=cnd19:49.16><span>Api nu tumhākaṁ evamassa—</span></div><p><div class=verse-container id=cnd19:49.17><span>‘amhe jano harati vā ḍahati vā yathāpaccayaṁ vā karotī’”ti? </span></div><p><div class=verse-container id=cnd19:49.18><span>“No hetaṁ, bhante”. </span></div><p><div class=verse-container id=cnd19:49.19><span>“Taṁ kissa hetu”? </span></div><p><div class=verse-container id=cnd19:49.20><span>“Na hi no etaṁ, bhante, attā vā attaniyaṁ” vāti. </span></div><p><div class=verse-container id=cnd19:49.21><span>“Evameva kho, bhikkhave, yaṁ na tumhākaṁ taṁ pajahatha; </span></div><p><div class=verse-container id=cnd19:49.22><span>taṁ vo pahīnaṁ dīgharattaṁ hitāya sukhāya bhavissati. </span></div><p><div class=verse-container id=cnd19:49.23><span>Kiñca, bhikkhave, na tumhākaṁ? </span></div><p><div class=verse-container id=cnd19:49.24><span>Rūpaṁ, bhikkhave, na tumhākaṁ, taṁ pajahatha. </span></div><p><div class=verse-container id=cnd19:49.25><span>Taṁ vo pahīnaṁ dīgharattaṁ hitāya sukhāya bhavissati. </span></div><p><div class=verse-container id=cnd19:49.26><span>Vedanā …pe… </span></div><p><div class=verse-container id=cnd19:49.27><span>saññā … </span></div><p><div class=verse-container id=cnd19:49.28><span>saṅkhārā … </span></div><p><div class=verse-container id=cnd19:49.29><span>viññāṇaṁ, bhikkhave, na tumhākaṁ, taṁ pajahatha. </span></div><p><div class=verse-container id=cnd19:49.30><span>Taṁ vo pahīnaṁ dīgharattaṁ hitāya sukhāya bhavissatī”ti. </span></div><p><div class=verse-container id=cnd19:49.31><span>Evampi suññato lokaṁ avekkhati. </span></div><p><div class=verse-container id=cnd19:50.1><span>Āyasmā ānando bhagavantaṁ etadavoca—</span></div><p><div class=verse-container id=cnd19:50.2><span>“‘suñño loko, suñño loko’ti, bhante, vuccati. </span></div><p><div class=verse-container id=cnd19:50.3><span>Kittāvatā nu kho, bhante, suñño lokoti vuccatī”ti? </span></div><p><div class=verse-container id=cnd19:50.4><span>“Yasmā ca kho, ānanda, suññaṁ attena vā attaniyena vā, tasmā suñño lokoti vuccati. </span></div><p><div class=verse-container id=cnd19:50.5><span>Kiñcānanda, suññaṁ attena vā attaniyena vā? </span></div><p><div class=verse-container id=cnd19:50.6><span>Cakkhu kho, ānanda, suññaṁ attena vā attaniyena vā. </span></div><p><div class=verse-container id=cnd19:50.7><span>Rūpā suññā …pe… </span></div><p><div class=verse-container id=cnd19:50.8><span>cakkhuviññāṇaṁ suññaṁ … </span></div><p><div class=verse-container id=cnd19:50.9><span>cakkhusamphasso suñño … </span></div><p><div class=verse-container id=cnd19:50.10><span>yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ attena vā attaniyena vā. </span></div><p><div class=verse-container id=cnd19:50.11><span>Sotaṁ suññaṁ … </span></div><p><div class=verse-container id=cnd19:50.12><span>saddā suññā … </span></div><p><div class=verse-container id=cnd19:50.13><span>ghānaṁ suññaṁ … </span></div><p><div class=verse-container id=cnd19:50.14><span>gandhā suññā … </span></div><p><div class=verse-container id=cnd19:50.15><span>jivhā suññā … </span></div><p><div class=verse-container id=cnd19:50.16><span>rasā suññā … </span></div><p><div class=verse-container id=cnd19:50.17><span>kāyo suñño … </span></div><p><div class=verse-container id=cnd19:50.18><span>phoṭṭhabbā suññā … </span></div><p><div class=verse-container id=cnd19:50.19><span>mano suñño … </span></div><p><div class=verse-container id=cnd19:50.20><span>dhammā suññā … </span></div><p><div class=verse-container id=cnd19:50.21><span>manoviññāṇaṁ suññaṁ … </span></div><p><div class=verse-container id=cnd19:50.22><span>manosamphasso suñño … </span></div><p><div class=verse-container id=cnd19:50.23><span>yampidaṁ suññaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ attena vā attaniyena vā. </span></div><p><div class=verse-container id=cnd19:50.24><span>Yasmā ca kho, ānanda, suññaṁ attena vā attaniyena vā, tasmā suñño lokoti vuccatī”ti. </span></div><p><div class=verse-container id=cnd19:50.25><span>Evampi suññato lokaṁ avekkhati. </span></div><p><div class=verse-container id=cnd19:51.1><span>“Suddhaṁ dhammasamuppādaṁ, </span></div><p><div class=verse-container id=cnd19:51.2><span>Suddhasaṅkhārasantatiṁ; </span></div><p><div class=verse-container id=cnd19:51.3><span>Passantassa yathābhūtaṁ, </span></div><p><div class=verse-container id=cnd19:51.4><span>Na bhayaṁ hoti gāmaṇi. </span></div><p><div class=verse-container id=cnd19:52.1><span>Tiṇakaṭṭhasamaṁ lokaṁ, </span></div><p><div class=verse-container id=cnd19:52.2><span>yadā paññāya passati; </span></div><p><div class=verse-container id=cnd19:52.3><span>Nāññaṁ patthayate kiñci, </span></div><p><div class=verse-container id=cnd19:52.4><span>aññatrappaṭisandhiyā”ti. </span></div><p><div class=verse-container id=cnd19:53.1><span>Evampi suññato lokaṁ avekkhati. </span></div><p><div class=verse-container id=cnd19:54.1><span>Vuttañhetaṁ bhagavatā—</span></div><p><div class=verse-container id=cnd19:54.2><span>“evameva kho, bhikkhave, bhikkhu rūpaṁ samannesati yāvatā rūpassa gati, </span></div><p><div class=verse-container id=cnd19:54.3><span>vedanaṁ samannesati yāvatā vedanāya gati, </span></div><p><div class=verse-container id=cnd19:54.4><span>saññaṁ samannesati yāvatā saññāya gati, </span></div><p><div class=verse-container id=cnd19:54.5><span>saṅkhāre samannesati yāvatā saṅkhārānaṁ gati, </span></div><p><div class=verse-container id=cnd19:54.6><span>viññāṇaṁ samannesati yāvatā viññāṇassa gati. </span></div><p><div class=verse-container id=cnd19:54.7><span>Tassa rūpaṁ samannesato yāvatā rūpassa gati, </span></div><p><div class=verse-container id=cnd19:54.8><span>vedanaṁ …pe… </span></div><p><div class=verse-container id=cnd19:54.9><span>saññaṁ … </span></div><p><div class=verse-container id=cnd19:54.10><span>saṅkhāre … </span></div><p><div class=verse-container id=cnd19:54.11><span>viññāṇaṁ samannesato yāvatā viññāṇassa gati, yampissa taṁ hoti ahanti vā mamanti vā asmīti vā, tampi tassa na hotī”ti. </span></div><p><div class=verse-container id=cnd19:54.12><span>Evampi suññato lokaṁ avekkhati. </span></div><p><div class=verse-container id=cnd19:55.1><span>Suññato lokaṁ avekkhassūti suññato lokaṁ avekkhassu paccavekkhassu dakkhassu tulehi tīrehi vibhāvehi vibhūtaṁ karohīti—</span></div><p><div class=verse-container id=cnd19:55.2><span>suññato lokaṁ avekkhassu. </span></div><p><div class=verse-container id=cnd19:56.1><span>Mogharāja sadā satoti. </span></div><p><div class=verse-container id=cnd19:56.2><span>Mogharājāti bhagavā taṁ brāhmaṇaṁ nāmena ālapati. </span></div><p><div class=verse-container id=cnd19:56.3><span>Sadāti sabbakālaṁ …pe… </span></div><p><div class=verse-container id=cnd19:56.4><span>pacchime vayokhandhe. </span></div><p><div class=verse-container id=cnd19:56.5><span>Satoti catūhi kāraṇehi sato—</span></div><p><div class=verse-container id=cnd19:56.6><span>kāye kāyānupassanāsatipaṭṭhānaṁ bhāvento sato …pe… </span></div><p><div class=verse-container id=cnd19:56.7><span>so vuccati satoti—</span></div><p><div class=verse-container id=cnd19:56.8><span>mogharāja sadā sato. </span></div><p><div class=verse-container id=cnd19:57.1><span>Attānudiṭṭhiṁ ūhaccāti attānudiṭṭhi vuccati vīsativatthukā sakkāyadiṭṭhi. </span></div><p><div class=verse-container id=cnd19:57.2><span>Idha assutavā puthujjano ariyānaṁ adassāvī ariyadhammassa akovido ariyadhamme avinīto sappurisānaṁ adassāvī sappurisadhammassa akovido sappurisadhamme avinīto rūpaṁ attato samanupassati rūpavantaṁ vā attānaṁ attani vā rūpaṁ rūpasmiṁ vā attānaṁ, </span></div><p><div class=verse-container id=cnd19:57.3><span>vedanaṁ …pe… </span></div><p><div class=verse-container id=cnd19:57.4><span>saññaṁ … </span></div><p><div class=verse-container id=cnd19:57.5><span>saṅkhāre … </span></div><p><div class=verse-container id=cnd19:57.6><span>viññāṇaṁ attato samanupassati viññāṇavantaṁ vā attānaṁ attani vā viññāṇaṁ viññāṇasmiṁ vā attānaṁ. </span></div><p><div class=verse-container id=cnd19:57.7><span>Yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesaggāho viparītaggāho vipallāsaggāho micchāgāho ayāthāvakasmiṁ yāthāvakanti gāho yāvatā dvāsaṭṭhi diṭṭhigatāni, ayaṁ attānudiṭṭhi. </span></div><p><div class=verse-container id=cnd19:57.8><span>Attānudiṭṭhiṁ ūhaccāti attānudiṭṭhiṁ ūhacca samūhacca uddharitvā samuddharitvā uppāṭayitvā samuppāṭayitvā pajahitvā vinodetvā byantīkaritvā anabhāvaṁ gametvāti—</span></div><p><div class=verse-container id=cnd19:57.9><span>attānudiṭṭhiṁ ūhacca. </span></div><p><div class=verse-container id=cnd19:58.1><span>Evaṁ maccutaro siyāti evaṁ maccupi tareyyāsi, jarāpi tareyyāsi, maraṇampi tareyyāsi uttareyyāsi patareyyāsi samatikkameyyāsi vītivatteyyāsīti—</span></div><p><div class=verse-container id=cnd19:58.2><span>evaṁ maccutaro siyā. </span></div><p><div class=verse-container id=cnd19:59.1><span>Evaṁ lokaṁ avekkhantanti evaṁ lokaṁ avekkhantaṁ paccavekkhantaṁ tulayantaṁ tīrayantaṁ vibhāvayantaṁ vibhūtaṁ karontanti—</span></div><p><div class=verse-container id=cnd19:59.2><span>evaṁ lokaṁ avekkhantaṁ. </span></div><p><div class=verse-container id=cnd19:60.1><span>Maccurājā na passatīti maccupi maccurājā, māropi maccurājā, maraṇampi maccurājā. </span></div><p><div class=verse-container id=cnd19:60.2><span>Na passatīti maccurājā na passati na dakkhati nādhigacchati na vindati na paṭilabhati. </span></div><p><div class=verse-container id=cnd19:60.3><span>Vuttañhetaṁ bhagavatā—</span></div><p><div class=verse-container id=cnd19:60.4><span>“seyyathāpi, bhikkhave, āraññiko migo araññe pavane caramāno vissattho gacchati vissattho tiṭṭhati vissattho nisīdati vissattho seyyaṁ kappeti. </span></div><p><div class=verse-container id=cnd19:60.5><span>Taṁ kissa hetu? </span></div><p><div class=verse-container id=cnd19:60.6><span>Anāpāthagato, bhikkhave, luddassa. </span></div><p><div class=verse-container id=cnd19:60.7><span>Evameva kho, bhikkhave, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati. </span></div><p><div class=verse-container id=cnd19:60.8><span>Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’. </span></div><p><div class=verse-container id=cnd19:61.1><span>Puna caparaṁ, bhikkhave, bhikkhu vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ …pe… </span></div><p><div class=verse-container id=cnd19:61.2><span>tatiyaṁ jhānaṁ … </span></div><p><div class=verse-container id=cnd19:61.3><span>catutthaṁ jhānaṁ upasampajja viharati. </span></div><p><div class=verse-container id=cnd19:61.4><span>Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’. </span></div><p><div class=verse-container id=cnd19:62.1><span>Puna caparaṁ, bhikkhave, bhikkhu sabbaso rūpasaññānaṁ samatikkamā, paṭighasaññānaṁ atthaṅgamā, nānattasaññānaṁ amanasikārā, ananto ākāsoti ākāsānañcāyatanaṁ upasampajja viharati. </span></div><p><div class=verse-container id=cnd19:62.2><span>Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’. </span></div><p><div class=verse-container id=cnd19:63.1><span>Puna caparaṁ, bhikkhave, bhikkhu sabbaso ākāsānañcāyatanaṁ samatikkamma anantaṁ viññāṇanti viññāṇañcāyatanaṁ upasampajja viharati …pe…. </span></div><p><div class=verse-container id=cnd19:64.1><span>Puna caparaṁ, bhikkhave, sabbaso viññāṇañcāyatanaṁ samatikkamma natthi kiñcīti ākiñcaññāyatanaṁ upasampajja viharati …pe…. </span></div><p><div class=verse-container id=cnd19:65.1><span>Puna caparaṁ, bhikkhave, sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati …pe…. </span></div><p><div class=verse-container id=cnd19:66.1><span>Puna caparaṁ, bhikkhave, sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati; </span></div><p><div class=verse-container id=cnd19:66.2><span>paññāya cassa disvā āsavā parikkhīṇā honti. </span></div><p><div class=verse-container id=cnd19:66.3><span>Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato, tiṇṇo loke visattikan’ti. </span></div><p><div class=verse-container id=cnd19:66.4><span>So vissattho gacchati vissattho tiṭṭhati vissattho nisīdati vissattho seyyaṁ kappeti. </span></div><p><div class=verse-container id=cnd19:66.5><span>Taṁ kissa hetu? </span></div><p><div class=verse-container id=cnd19:66.6><span>Anāpāthagato bhikkhu pāpimato”ti—</span></div><p><div class=verse-container id=cnd19:66.7><span>maccurājā na passati. </span></div><p><div class=verse-container id=cnd19:66.8><span>Tenāha bhagavā—</span></div><p><div class=verse-container id=cnd19:67.1><span>“Suññato lokaṁ avekkhassu, </span></div><p><div class=verse-container id=cnd19:67.2><span>mogharāja sadā sato; </span></div><p><div class=verse-container id=cnd19:67.3><span>Attānudiṭṭhiṁ ūhacca, </span></div><p><div class=verse-container id=cnd19:67.4><span>evaṁ maccutaro siyā; </span></div><p><div class=verse-container id=cnd19:67.5><span>Evaṁ lokaṁ avekkhantaṁ, </span></div><p><div class=verse-container id=cnd19:67.6><span>maccurājā na passatī”ti. </span></div><p><div class=verse-container id=cnd19:68.1><span>Saha gāthāpariyosānā …pe… </span></div><p><div class=verse-container id=cnd19:68.2><span>satthā me, bhante bhagavā, sāvakohamasmīti. </span></div><p><div class=verse-container id=cnd19:68.3><span>Mogharājamāṇavapucchāniddeso pannarasamo. </span></div><div class=flex-between><a href=/canon/en/pli/ms/sutta/kn/cnd/cnd0018.html>Previous</a><a href=/canon/en/pli/ms/sutta/kn/cnd/cnd0020.html>Next</a></div></main><footer class="container footer"><small><a href=/about/>Contact info</a></small></footer><script src=/static/canon/js/theme.js></script><script src=/static/canon/js/author_toggle.js></script>