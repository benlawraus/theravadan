<!doctypehtml><html data-theme=dark lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><meta content=dark name=color-scheme><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><a class=navbar-item href=/search/?lang_code=en> Search </a></ul></nav><nav aria-label=breadcrumb class=container><ul><li><a href=/canon/en/pli.html> Pali </a><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/cnd.html> Cūḷaniddesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/cnd/cnd0007.html>Previous</a><a href=/canon/en/pli/ms/sutta/kn/cnd/cnd0009.html>Next</a></div><p id=cnd8:0.1><span class=root>Cūḷaniddesa </span><br><p id=cnd8:0.2><span class=root>Pārāyanavagganiddesa </span><br><p id=cnd8:0.3><span class=root>Pucchāniddesa </span><br><p id=cnd8:0.4><span class="root big-bold">4. Mettagūmāṇavapucchāniddesa </span><br><p id=cnd8:1.1><span class=root>Pucchāmi taṁ bhagavā brūhi metaṁ, </span><br><p id=cnd8:1.2><span class=root>(iccāyasmā mettagū) </span><br><p id=cnd8:1.3><span class=root>Maññāmi taṁ vedaguṁ bhāvitattaṁ; </span><br><p id=cnd8:1.4><span class=root>Kuto nu dukkhā samudāgatā ime, </span><br><p id=cnd8:1.5><span class=root>Ye keci lokasmimanekarūpā. </span><br><p id=cnd8:2.1><span class=root>Pucchāmi taṁ bhagavā brūhi metanti. </span><br><p id=cnd8:2.2><span class=root>Pucchāmīti tisso pucchā—</span><br><p id=cnd8:2.3><span class=root>adiṭṭhajotanā pucchā, diṭṭhasaṁsandanā pucchā, vimaticchedanā pucchā. </span><br><p id=cnd8:2.4><span class=root>Katamā adiṭṭhajotanā pucchā? </span><br><p id=cnd8:2.5><span class=root>Pakatiyā lakkhaṇaṁ aññātaṁ hoti adiṭṭhaṁ atulitaṁ atīritaṁ avibhūtaṁ avibhāvitaṁ. </span><br><p id=cnd8:2.6><span class=root>Tassa ñāṇāya dassanāya tulanāya tīraṇāya vibhūtatthāya vibhāvanatthāya pañhaṁ pucchati—</span><br><p id=cnd8:2.7><span class=root>ayaṁ adiṭṭhajotanā pucchā. </span><br><p id=cnd8:3.1><span class=root>Katamā diṭṭhasaṁsandanā pucchā? </span><br><p id=cnd8:3.2><span class=root>Pakatiyā lakkhaṇaṁ ñātaṁ hoti diṭṭhaṁ tulitaṁ tīritaṁ vibhūtaṁ vibhāvitaṁ. </span><br><p id=cnd8:3.3><span class=root>Aññehi paṇḍitehi saddhiṁ saṁsandanatthāya pañhaṁ pucchati—</span><br><p id=cnd8:3.4><span class=root>ayaṁ diṭṭhasaṁsandanā pucchā. </span><br><p id=cnd8:4.1><span class=root>Katamā vimaticchedanā pucchā? </span><br><p id=cnd8:4.2><span class=root>Pakatiyā saṁsayapakkhando hoti vimatipakkhando dveḷhakajāto—</span><br><p id=cnd8:4.3><span class=root>“evaṁ nu kho, na nu kho, kiṁ nu kho, kathaṁ nu kho”ti? </span><br><p id=cnd8:4.4><span class=root>So vimaticchedanatthāya pañhaṁ pucchati—</span><br><p id=cnd8:4.5><span class=root>ayaṁ vimaticchedanā pucchā. </span><br><p id=cnd8:4.6><span class=root>Imā tisso pucchā. </span><br><p id=cnd8:5.1><span class=root>Aparāpi tisso pucchā—</span><br><p id=cnd8:5.2><span class=root>manussapucchā, amanussapucchā, nimmitapucchā. </span><br><p id=cnd8:5.3><span class=root>Katamā manussapucchā? </span><br><p id=cnd8:5.4><span class=root>Manussā buddhaṁ bhagavantaṁ upasaṅkamitvā pañhaṁ pucchanti, bhikkhū pucchanti, bhikkhuniyo pucchanti, upāsakā pucchanti, upāsikāyo pucchanti, rājāno pucchanti khattiyā pucchanti, brāhmaṇā pucchanti, vessā pucchanti, suddā pucchanti, gahaṭṭhā pucchanti, pabbajitā pucchanti—</span><br><p id=cnd8:5.5><span class=root>ayaṁ manussapucchā. </span><br><p id=cnd8:6.1><span class=root>Katamā amanussapucchā? </span><br><p id=cnd8:6.2><span class=root>Amanussā buddhaṁ bhagavantaṁ upasaṅkamitvā pañhaṁ pucchanti, nāgā pucchanti, supaṇṇā pucchanti, yakkhā pucchanti, asurā pucchanti, gandhabbā pucchanti, mahārājāno pucchanti, indā pucchanti, brahmā pucchanti, devā pucchanti—</span><br><p id=cnd8:6.3><span class=root>ayaṁ amanussapucchā. </span><br><p id=cnd8:7.1><span class=root>Katamā nimmitapucchā? </span><br><p id=cnd8:7.2><span class=root>Bhagavā rūpaṁ abhinimmināti manomayaṁ sabbaṅgapaccaṅgaṁ ahīnindriyaṁ. </span><br><p id=cnd8:7.3><span class=root>So nimmito buddhaṁ bhagavantaṁ upasaṅkamitvā pañhaṁ pucchati. </span><br><p id=cnd8:7.4><span class=root>Bhagavā visajjeti. </span><br><p id=cnd8:7.5><span class=root>Ayaṁ nimmitapucchā. </span><br><p id=cnd8:7.6><span class=root>Imā tisso pucchā. </span><br><p id=cnd8:8.1><span class=root>Aparāpi tisso pucchā—</span><br><p id=cnd8:8.2><span class=root>attatthapucchā, paratthapucchā, ubhayatthapucchā …pe… </span><br><p id=cnd8:8.3><span class=root>aparāpi tisso pucchā—</span><br><p id=cnd8:8.4><span class=root>diṭṭhadhammikatthapucchā, samparāyikatthapucchā, paramatthapucchā … aparāpi tisso pucchā—</span><br><p id=cnd8:8.5><span class=root>anavajjatthapucchā, nikkilesatthapucchā, vodānatthapucchā … aparāpi tisso pucchā—</span><br><p id=cnd8:8.6><span class=root>atītapucchā, anāgatapucchā, paccuppannapucchā … aparāpi tisso pucchā—</span><br><p id=cnd8:8.7><span class=root>ajjhattapucchā, bahiddhāpucchā, ajjhattabahiddhāpucchā … aparāpi tisso pucchā—</span><br><p id=cnd8:8.8><span class=root>kusalapucchā, akusalapucchā, abyākatapucchā … aparāpi tisso pucchā—</span><br><p id=cnd8:8.9><span class=root>khandhapucchā, dhātupucchā āyatanapucchā … aparāpi tisso pucchā—</span><br><p id=cnd8:8.10><span class=root>satipaṭṭhānapucchā, sammappadhānapucchā, iddhipādapucchā … aparāpi tisso pucchā—</span><br><p id=cnd8:8.11><span class=root>indriyapucchā, balapucchā, bojjhaṅgapucchā … aparāpi tisso pucchā—</span><br><p id=cnd8:8.12><span class=root>maggapucchā, phalapucchā, nibbānapucchā …. </span><br><p id=cnd8:9.1><span class=root>Pucchāmi tanti pucchāmi taṁ yācāmi taṁ ajjhesāmi taṁ pasādemi taṁ “kathayassu me”ti pucchāmi taṁ. </span><br><p id=cnd8:9.2><span class=root>Bhagavāti gāravādhivacanametaṁ …pe… sacchikā paññatti—</span><br><p id=cnd8:9.3><span class=root>yadidaṁ bhagavāti. </span><br><p id=cnd8:9.4><span class=root>Brūhi metanti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti—</span><br><p id=cnd8:9.5><span class=root>pucchāmi taṁ bhagavā brūhi metaṁ. </span><br><p id=cnd8:10.1><span class=root>Iccāyasmā mettagūti iccāti padasandhi …pe… </span><br><p id=cnd8:10.2><span class=root>iccāyasmā mettagū. </span><br><p id=cnd8:11.1><span class=root>Maññāmi taṁ vedaguṁ bhāvitattanti. </span><br><p id=cnd8:11.2><span class=root>Vedagūti taṁ maññāmi, bhāvitattoti taṁ maññāmi, evaṁ jānāmi, evaṁ ājānāmi evaṁ paṭijānāmi evaṁ paṭivijjhāmi. </span><br><p id=cnd8:11.3><span class=root>Vedagū bhāvitattoti kathañca bhagavā vedagū? </span><br><p id=cnd8:11.4><span class=root>Vedo vuccati catūsu maggesu ñāṇaṁ paññā paññindriyaṁ paññābalaṁ …pe… </span><br><p id=cnd8:11.5><span class=root>dhammavicayasambojjhaṅgo vīmaṁsā vipassanā sammādiṭṭhi. </span><br><p id=cnd8:11.6><span class=root>Bhagavā tehi vedehi jātijarāmaraṇassa antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto leṇagato leṇappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto. </span><br><p id=cnd8:11.7><span class=root>Vedānaṁ vā antagatoti vedagū; </span><br><p id=cnd8:11.8><span class=root>vedehi vā antagatoti vedagū; </span><br><p id=cnd8:11.9><span class=root>sattannaṁ vā dhammānaṁ viditattā vedagū; </span><br><p id=cnd8:11.10><span class=root>sakkāyadiṭṭhi viditā hoti, vicikicchā viditā hoti, sīlabbataparāmāso vidito hoti, rāgo doso moho māno vidito hoti, viditāssa honti pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā. </span><br><p id=cnd8:12.1><span class=root>Vedāni viceyya kevalāni, </span><br><p id=cnd8:12.2><span class=root>(sabhiyāti bhagavā) </span><br><p id=cnd8:12.3><span class=root>Samaṇānaṁ yānīdhatthi brāhmaṇānaṁ; </span><br><p id=cnd8:12.4><span class=root>Sabbavedanāsu vītarāgo, </span><br><p id=cnd8:12.5><span class=root>Sabbaṁ vedamaticca vedagū soti. </span><br><p id=cnd8:13.1><span class=root>Evaṁ bhagavā vedagū. </span><br><p id=cnd8:14.1><span class=root>Kathaṁ bhagavā bhāvitatto? </span><br><p id=cnd8:14.2><span class=root>Bhagavā bhāvitakāyo bhāvitasīlo bhāvitacitto bhāvitapañño bhāvitasatipaṭṭhāno bhāvitasammappadhāno bhāvitaiddhipādo bhāvitaindriyo bhāvitabalo bhāvitabojjhaṅgo bhāvitamaggo, pahīnakileso paṭividdhākuppo sacchikatanirodho. </span><br><p id=cnd8:14.3><span class=root>Dukkhaṁ tassa pariññātaṁ, samudayo pahīno, maggo bhāvito, nirodho sacchikato, abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ, aparitto mahanto gambhīro appameyyo duppariyogāḷho bahuratano sāgarūpamo chaḷaṅgupekkhāya samannāgato hoti. </span><br><p id=cnd8:15.1><span class=root>Cakkhunā rūpaṁ disvā neva sumano hoti na dummano; </span><br><p id=cnd8:15.2><span class=root>upekkhako viharati sato sampajāno. </span><br><p id=cnd8:15.3><span class=root>Sotena saddaṁ sutvā, ghānena gandhaṁ ghāyitvā, jivhāya rasaṁ sāyitvā, kāyena phoṭṭhabbaṁ phusitvā, manasā dhammaṁ viññāya neva sumano hoti na dummano; </span><br><p id=cnd8:15.4><span class=root>upekkhako viharati sato sampajāno. </span><br><p id=cnd8:16.1><span class=root>Cakkhunā rūpaṁ disvā manāpaṁ rūpaṁ nābhigijjhati nābhihaṁsati na rāgaṁ janeti. </span><br><p id=cnd8:16.2><span class=root>Tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ. </span><br><p id=cnd8:16.3><span class=root>Cakkhunā kho paneva rūpaṁ disvā amanāpaṁ na maṅku hoti appatiṭṭhitacitto alīnamanaso abyāpannacetaso. </span><br><p id=cnd8:16.4><span class=root>Tassa ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ. </span><br><p id=cnd8:16.5><span class=root>Sotena saddaṁ sutvā …pe… </span><br><p id=cnd8:16.6><span class=root>ghānena gandhaṁ ghāyitvā … jivhāya rasaṁ sāyitvā … kāyena phoṭṭhabbaṁ phusitvā … manasā dhammaṁ viññāya manāpaṁ nābhigijjhati nābhihaṁsati na rāgaṁ janeti. </span><br><p id=cnd8:16.7><span class=root>Tassa ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ. </span><br><p id=cnd8:16.8><span class=root>Manasāyeva kho pana dhammaṁ viññāya amanāpaṁ na maṅku hoti. </span><br><p id=cnd8:16.9><span class=root>Appatiṭṭhitacitto alīnamanaso abyāpannacetaso tassa ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ. </span><br><p id=cnd8:17.1><span class=root>Cakkhunā rūpaṁ disvā manāpāmanāpesu rūpesu ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ. </span><br><p id=cnd8:17.2><span class=root>Sotena saddaṁ sutvā …pe… </span><br><p id=cnd8:17.3><span class=root>manasā dhammaṁ viññāya manāpāmanāpesu dhammesu ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ. </span><br><p id=cnd8:18.1><span class=root>Cakkhunā rūpaṁ disvā rajanīye na rajjati, dussanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati. </span><br><p id=cnd8:18.2><span class=root>Sotena saddaṁ sutvā …pe… </span><br><p id=cnd8:18.3><span class=root>manasā dhammaṁ viññāya rajanīye na rajjati, dussanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati. </span><br><p id=cnd8:19.1><span class=root>Diṭṭhe diṭṭhamatto, sute sutamatto, mute mutamatto, viññāte viññātamatto. </span><br><p id=cnd8:19.2><span class=root>Diṭṭhe na limpati, sute na limpati, mute na limpati, viññāte na limpati. </span><br><p id=cnd8:19.3><span class=root>Diṭṭhe anūpayo anapāyo anissito appaṭibaddho vippamutto visaññutto vimariyādikatena cetasā viharati. </span><br><p id=cnd8:19.4><span class=root>Sute …pe… </span><br><p id=cnd8:19.5><span class=root>mute … viññāte anūpayo anapāyo anissito appaṭibaddho vippamutto visaññutto vimariyādikatena cetasā viharati. </span><br><p id=cnd8:20.1><span class=root>Saṁvijjati bhagavato cakkhu, passati bhagavā cakkhunā rūpaṁ, chandarāgo bhagavato natthi, suvimuttacitto bhagavā. </span><br><p id=cnd8:20.2><span class=root>Saṁvijjati bhagavato sotaṁ, suṇāti bhagavā sotena saddaṁ, chandarāgo bhagavato natthi, suvimuttacitto bhagavā. </span><br><p id=cnd8:20.3><span class=root>Saṁvijjati bhagavato ghānaṁ, ghāyati bhagavā ghānena gandhaṁ, chandarāgo bhagavato natthi, suvimuttacitto bhagavā. </span><br><p id=cnd8:20.4><span class=root>Saṁvijjati bhagavato jivhā, sāyati bhagavā jivhāya rasaṁ, chandarāgo bhagavato natthi, suvimuttacitto bhagavā. </span><br><p id=cnd8:20.5><span class=root>Saṁvijjati bhagavato kāyo, phusati bhagavā kāyena phoṭṭhabbaṁ, chandarāgo bhagavato natthi, suvimuttacitto bhagavā. </span><br><p id=cnd8:20.6><span class=root>Saṁvijjati bhagavato mano, vijānāti bhagavā manasā dhammaṁ, chandarāgo bhagavato natthi, suvimuttacitto bhagavā. </span><br><p id=cnd8:21.1><span class=root>Cakkhu rūpārāmaṁ rūparataṁ rūpasammuditaṁ, taṁ bhagavato dantaṁ guttaṁ rakkhitaṁ saṁvutaṁ; </span><br><p id=cnd8:21.2><span class=root>tassa ca saṁvarāya dhammaṁ deseti. </span><br><p id=cnd8:21.3><span class=root>Sotaṁ saddārāmaṁ saddarataṁ …pe… </span><br><p id=cnd8:21.4><span class=root>ghānaṁ gandhārāmaṁ gandharataṁ … jivhā rasārāmā rasaratā rasasammuditā, sā bhagavato dantā guttā rakkhitā saṁvutā; </span><br><p id=cnd8:21.5><span class=root>tassa ca saṁvarāya dhammaṁ deseti. </span><br><p id=cnd8:21.6><span class=root>Kāyo phoṭṭhabbārāmo phoṭṭhabbarato phoṭṭhabbasammudito … mano dhammārāmo dhammarato dhammasammudito, so bhagavato danto gutto rakkhito saṁvuto; </span><br><p id=cnd8:21.7><span class=root>tassa ca saṁvarāya dhammaṁ deseti—</span><br><p id=cnd8:22.1><span class=root>“Dantaṁ nayanti samitiṁ, </span><br><p id=cnd8:22.2><span class=root>dantaṁ rājābhirūhati; </span><br><p id=cnd8:22.3><span class=root>Danto seṭṭho manussesu, </span><br><p id=cnd8:22.4><span class=root>yotivākyaṁ titikkhati. </span><br><p id=cnd8:23.1><span class=root>Varamassatarā dantā, </span><br><p id=cnd8:23.2><span class=root>ājānīyā ca sindhavā; </span><br><p id=cnd8:23.3><span class=root>Kuñjarā ca mahānāgā, </span><br><p id=cnd8:23.4><span class=root>attadanto tato varaṁ. </span><br><p id=cnd8:24.1><span class=root>Na hi etehi yānehi, </span><br><p id=cnd8:24.2><span class=root>gaccheyya agataṁ disaṁ; </span><br><p id=cnd8:24.3><span class=root>Yathāttanā sudantena, </span><br><p id=cnd8:24.4><span class=root>danto dantena gacchati. </span><br><p id=cnd8:25.1><span class=root>Vidhāsu na vikampanti, </span><br><p id=cnd8:25.2><span class=root>vippamuttā punabbhavā; </span><br><p id=cnd8:25.3><span class=root>Dantabhūmiṁ anuppattā, </span><br><p id=cnd8:25.4><span class=root>te loke vijitāvino. </span><br><p id=cnd8:26.1><span class=root>Yassindriyāni bhāvitāni, </span><br><p id=cnd8:26.2><span class=root>Ajjhattañca bahiddhā ca sabbaloke; </span><br><p id=cnd8:26.3><span class=root>Nibbijjha imaṁ parañca lokaṁ, </span><br><p id=cnd8:26.4><span class=root>Kālaṁ kaṅkhati bhāvito sa danto”ti. </span><br><p id=cnd8:27.1><span class=root>Evaṁ bhagavā bhāvitattoti maññāmi taṁ vedaguṁ bhāvitattaṁ. </span><br><p id=cnd8:28.1><span class=root>Kuto nu dukkhā samudāgatā imeti. </span><br><p id=cnd8:28.2><span class=root>Kuto nūti saṁsayapucchā vimatipucchā dveḷhakapucchā anekaṁsapucchā—</span><br><p id=cnd8:28.3><span class=root>“evaṁ nu kho, na nu kho, kiṁ nu kho, kathaṁ nu kho”ti—</span><br><p id=cnd8:28.4><span class=root>kuto nu. </span><br><p id=cnd8:28.5><span class=root>Dukkhāti jātidukkhaṁ, jarādukkhaṁ, byādhidukkhaṁ, maraṇadukkhaṁ, sokaparidevadukkhadomanassupāyāsadukkhaṁ, nerayikaṁ dukkhaṁ, tiracchānayonikaṁ dukkhaṁ, pettivisayikaṁ dukkhaṁ, mānusikaṁ dukkhaṁ, gabbhokkantimūlakaṁ dukkhaṁ, gabbhaṭṭhitimūlakaṁ dukkhaṁ, gabbhavuṭṭhānamūlakaṁ dukkhaṁ, jātassūpanibandhakaṁ dukkhaṁ, jātassa parādheyyakaṁ dukkhaṁ, attūpakkamaṁ dukkhaṁ, parūpakkamaṁ dukkhaṁ, dukkhadukkhaṁ, saṅkhāradukkhaṁ, vipariṇāmadukkhaṁ, cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍāho jaro kucchirogo mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā vitacchikā lohitapittaṁ madhumeho aṁsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā ābādhā opakkamikā ābādhā kammavipākajā ābādhā sītaṁ uṇhaṁ jighacchā pipāsā uccāro passāvo ḍaṁsamakasavātātapasarīsapasamphassaṁ dukkhaṁ, mātumaraṇaṁ dukkhaṁ, pitumaraṇaṁ dukkhaṁ, bhātumaraṇaṁ dukkhaṁ, bhaginimaraṇaṁ dukkhaṁ, puttamaraṇaṁ dukkhaṁ, dhītumaraṇaṁ dukkhaṁ, ñātibyasanaṁ dukkhaṁ, rogabyasanaṁ dukkhaṁ, bhogabyasanaṁ dukkhaṁ, sīlabyasanaṁ dukkhaṁ, diṭṭhibyasanaṁ dukkhaṁ; </span><br><p id=cnd8:28.6><span class=root>yesaṁ dhammānaṁ ādito samudāgamanaṁ paññāyati, atthaṅgamato nirodho paññāyati, kammasannissito vipāko, vipākasannissitaṁ kammaṁ, nāmasannissitaṁ rūpaṁ, rūpasannissitaṁ nāmaṁ, jātiyā anugataṁ, jarāya anusaṭaṁ, byādhinā abhibhūtaṁ, maraṇena abbhāhataṁ, dukkhe patiṭṭhitaṁ, atāṇaṁ aleṇaṁ asaraṇaṁ asaraṇībhūtaṁ—</span><br><p id=cnd8:28.7><span class=root>ime vuccanti dukkhā. </span><br><p id=cnd8:28.8><span class=root>Ime dukkhā kuto samudāgatā kuto jātā kuto sañjātā kuto nibbattā kuto abhinibbattā kuto pātubhūtā kiṁnidānā kiṁsamudayā kiṁjātikā kiṁpabhavāti, imesaṁ dukkhānaṁ mūlaṁ pucchati hetuṁ pucchati nidānaṁ pucchati sambhavaṁ pucchati pabhavaṁ pucchati samuṭṭhānaṁ pucchati āhāraṁ pucchati ārammaṇaṁ pucchati paccayaṁ pucchati samudayaṁ pucchati papucchati yācati ajjhesati pasādetīti—</span><br><p id=cnd8:28.9><span class=root>kuto nu dukkhā samudāgatā ime. </span><br><p id=cnd8:29.1><span class=root>Ye keci lokasmimanekarūpāti. </span><br><p id=cnd8:29.2><span class=root>Ye kecīti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—</span><br><p id=cnd8:29.3><span class=root>ye kecīti. </span><br><p id=cnd8:29.4><span class=root>Lokasminti apāyaloke manussaloke devaloke khandhaloke dhātuloke āyatanaloke. </span><br><p id=cnd8:29.5><span class=root>Anekarūpāti anekavidhā nānāppakārā dukkhāti—</span><br><p id=cnd8:29.6><span class=root>ye keci lokasmimanekarūpā. </span><br><p id=cnd8:29.7><span class=root>Tenāha so brāhmaṇo—</span><br><p id=cnd8:30.1><span class=root>“Pucchāmi taṁ bhagavā brūhi metaṁ, </span><br><p id=cnd8:30.2><span class=root>(iccāyasmā mettagū) </span><br><p id=cnd8:30.3><span class=root>Maññāmi taṁ vedaguṁ bhāvitattaṁ; </span><br><p id=cnd8:30.4><span class=root>Kuto nu dukkhā samudāgatā ime, </span><br><p id=cnd8:30.5><span class=root>Ye keci lokasmimanekarūpā”ti. </span><br><p id=cnd8:31.1><span class=root>Dukkhassa ve maṁ pabhavaṁ apucchasi, </span><br><p id=cnd8:31.2><span class=root>(mettagūti bhagavā) </span><br><p id=cnd8:31.3><span class=root>Taṁ te pavakkhāmi yathā pajānaṁ; </span><br><p id=cnd8:31.4><span class=root>Upadhinidānā pabhavanti dukkhā, </span><br><p id=cnd8:31.5><span class=root>Ye keci lokasmimanekarūpā. </span><br><p id=cnd8:32.1><span class=root>Dukkhassa ve maṁ pabhavaṁ apucchasīti. </span><br><p id=cnd8:32.2><span class=root>Dukkhassāti jātidukkhassa jarādukkhassa byādhidukkhassa maraṇadukkhassa sokaparidevadukkhadomanassupāyāsadukkhassa. </span><br><p id=cnd8:32.3><span class=root>Pabhavaṁ apucchasīti dukkhassa mūlaṁ pucchasi hetuṁ pucchasi nidānaṁ pucchasi sambhavaṁ pucchasi pabhavaṁ pucchasi samuṭṭhānaṁ pucchasi āhāraṁ pucchasi ārammaṇaṁ pucchasi paccayaṁ pucchasi samudayaṁ pucchasi yācasi ajjhesasi pasādesīti—</span><br><p id=cnd8:32.4><span class=root>dukkhassa ve maṁ pabhavaṁ apucchasi. </span><br><p id=cnd8:32.5><span class=root>Mettagūti bhagavā taṁ brāhmaṇaṁ nāmena ālapati. </span><br><p id=cnd8:32.6><span class=root>Bhagavāti gāravādhivacanametaṁ …pe… sacchikā paññatti, yadidaṁ bhagavāti—</span><br><p id=cnd8:32.7><span class=root>mettagūti bhagavā. </span><br><p id=cnd8:33.1><span class=root>Taṁ te pavakkhāmi yathā pajānanti. </span><br><p id=cnd8:33.2><span class=root>Tanti dukkhassa mūlaṁ pavakkhāmi hetuṁ pavakkhāmi nidānaṁ pavakkhāmi sambhavaṁ pavakkhāmi pabhavaṁ pavakkhāmi samuṭṭhānaṁ pavakkhāmi āhāraṁ pavakkhāmi ārammaṇaṁ pavakkhāmi paccayaṁ pavakkhāmi samudayaṁ pavakkhāmi ācikkhissāmi desessāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsessāmīti—</span><br><p id=cnd8:33.3><span class=root>taṁ te pavakkhāmi. </span><br><p id=cnd8:33.4><span class=root>Yathā pajānanti yathā pajānanto ājānanto vijānanto paṭivijānanto paṭivijjhanto. </span><br><p id=cnd8:33.5><span class=root>Na itihītihaṁ na itikirāya na paramparāya na piṭakasampadāya na takkahetu na nayahetu na ākāraparivitakkena na diṭṭhinijjhānakkhantiyā sāmaṁ sayamabhiññātaṁ attapaccakkhadhammaṁ taṁ kathayissāmīti—</span><br><p id=cnd8:33.6><span class=root>taṁ te pavakkhāmi yathā pajānaṁ. </span><br><p id=cnd8:34.1><span class=root>Upadhinidānā pabhavanti dukkhāti. </span><br><p id=cnd8:34.2><span class=root>Upadhīti dasa upadhī—</span><br><p id=cnd8:34.3><span class=root>taṇhūpadhi, diṭṭhūpadhi, kilesūpadhi, kammūpadhi, duccaritūpadhi, āhārūpadhi, paṭighūpadhi, catasso upādinnadhātuyo upadhī, cha ajjhattikāni āyatanāni upadhī, cha viññāṇakāyā upadhī, sabbampi dukkhaṁ dukkhamanaṭṭhena upadhi. </span><br><p id=cnd8:34.4><span class=root>Ime vuccanti dasa upadhī. </span><br><p id=cnd8:34.5><span class=root>Dukkhāti jātidukkhaṁ jarādukkhaṁ byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ nerayikaṁ dukkhaṁ …pe… </span><br><p id=cnd8:34.6><span class=root>diṭṭhibyasanaṁ dukkhaṁ. </span><br><p id=cnd8:34.7><span class=root>Yesaṁ dhammānaṁ ādito samudāgamanaṁ paññāyati, atthaṅgamato nirodho paññāyati, kammasannissito vipāko, vipākasannissitaṁ kammaṁ, nāmasannissitaṁ rūpaṁ, rūpasannissitaṁ nāmaṁ, jātiyā anugataṁ, jarāya anusaṭaṁ, byādhinā abhibhūtaṁ, maraṇena abbhāhataṁ, dukkhe patiṭṭhitaṁ, atāṇaṁ aleṇaṁ asaraṇaṁ asaraṇībhūtaṁ—</span><br><p id=cnd8:34.8><span class=root>ime vuccanti dukkhā. </span><br><p id=cnd8:34.9><span class=root>Ime dukkhā upadhinidānā upadhihetukā upadhipaccayā upadhikāraṇā honti pabhavanti sambhavanti jāyanti sañjāyanti nibbattanti pātubhavantīti—</span><br><p id=cnd8:34.10><span class=root>upadhinidānā pabhavanti dukkhā. </span><br><p id=cnd8:35.1><span class=root>Ye keci lokasmimanekarūpāti. </span><br><p id=cnd8:35.2><span class=root>Ye kecīti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—</span><br><p id=cnd8:35.3><span class=root>ye kecīti. </span><br><p id=cnd8:35.4><span class=root>Lokasminti apāyaloke manussaloke devaloke khandhaloke dhātuloke āyatanaloke. </span><br><p id=cnd8:35.5><span class=root>Anekarūpāti anekavidhā nānappakārā dukkhāti—</span><br><p id=cnd8:35.6><span class=root>ye keci lokasmimanekarūpā. </span><br><p id=cnd8:35.7><span class=root>Tenāha bhagavā—</span><br><p id=cnd8:36.1><span class=root>“Dukkhassa ve maṁ pabhavaṁ apucchasi, </span><br><p id=cnd8:36.2><span class=root>(mettagūti bhagavā) </span><br><p id=cnd8:36.3><span class=root>Taṁ te pavakkhāmi yathā pajānaṁ; </span><br><p id=cnd8:36.4><span class=root>Upadhinidānā pabhavanti dukkhā, </span><br><p id=cnd8:36.5><span class=root>Ye keci lokasmimanekarūpā”ti. </span><br><p id=cnd8:37.1><span class=root>Yo ve avidvā upadhiṁ karoti, </span><br><p id=cnd8:37.2><span class=root>Punappunaṁ dukkhamupeti mando; </span><br><p id=cnd8:37.3><span class=root>Tasmā pajānaṁ upadhiṁ na kayirā, </span><br><p id=cnd8:37.4><span class=root>Dukkhassa jātippabhavānupassī. </span><br><p id=cnd8:38.1><span class=root>Yo ve avidvā upadhiṁ karotīti. </span><br><p id=cnd8:38.2><span class=root>Yoti yo yādiso yathāyutto yathāvihito yathāpakāro yaṁṭhānappatto yaṁdhammasamannāgato khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso vā. </span><br><p id=cnd8:38.3><span class=root>Avidvāti avijjāgato aññāṇī avibhāvī duppañño. </span><br><p id=cnd8:38.4><span class=root>Upadhiṁ karotīti taṇhūpadhiṁ karoti, diṭṭhūpadhiṁ karoti, kilesūpadhiṁ karoti, kammūpadhiṁ karoti, duccaritūpadhiṁ karoti, āhārūpadhiṁ karoti, paṭighūpadhiṁ karoti, catasso upādinnadhātuyo upadhī karoti, cha ajjhattikāni āyatanāni upadhī karoti, cha viññāṇakāye upadhī karoti janeti sañjaneti nibbatteti abhinibbattetīti—</span><br><p id=cnd8:38.5><span class=root>avidvā upadhiṁ karoti. </span><br><p id=cnd8:39.1><span class=root>Punappunaṁ dukkhamupeti mandoti punappunaṁ jātidukkhaṁ jarādukkhaṁ byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ eti samupeti upagacchati gaṇhāti parāmasati abhinivisatīti—</span><br><p id=cnd8:39.2><span class=root>punappunaṁ dukkhamupeti. </span><br><p id=cnd8:39.3><span class=root>Mandoti mando momuho avidvā avijjāgato aññāṇī avibhāvī duppaññoti—</span><br><p id=cnd8:39.4><span class=root>punappunaṁ dukkhamupeti mando. </span><br><p id=cnd8:40.1><span class=root>Tasmā pajānaṁ upadhiṁ na kayirāti. </span><br><p id=cnd8:40.2><span class=root>Tasmāti taṅkāraṇā taṁhetu tappaccayā taṁnidānā etaṁ ādīnavaṁ sampassamāno upadhīsūti tasmā. </span><br><p id=cnd8:40.3><span class=root>Pajānanti pajānanto ājānanto vijānanto paṭivijānanto paṭivijjhanto, “sabbe saṅkhārā aniccā”ti pajānanto ājānanto vijānanto paṭivijānanto paṭivijjhanto, </span><br><p id=cnd8:40.4><span class=root>“sabbe saṅkhārā dukkhā”ti …pe… </span><br><p id=cnd8:40.5><span class=root>“sabbe dhammā anattā”ti …pe… </span><br><p id=cnd8:40.6><span class=root>“yaṁ kiñci samudayadhammaṁ sabbaṁ taṁ nirodhadhamman”ti pajānanto ājānanto vijānanto paṭivijānanto paṭivijjhanto. </span><br><p id=cnd8:40.7><span class=root>Upadhiṁ na kayirāti taṇhūpadhiṁ na kareyya, diṭṭhūpadhiṁ na kareyya, kilesūpadhiṁ na kareyya, duccaritūpadhiṁ na kareyya, āhārūpadhiṁ na kareyya, paṭighūpadhiṁ na kareyya, catasso upādinnadhātuyo upadhī na kareyya, cha ajjhattikāni āyatanāni upadhī na kareyya, cha viññāṇakāye upadhī na kareyya, na janeyya na sañjaneyya na nibbatteyya nābhinibbatteyyāti—</span><br><p id=cnd8:40.8><span class=root>tasmā pajānaṁ upadhiṁ na kayirā. </span><br><p id=cnd8:41.1><span class=root>Dukkhassāti jātidukkhassa jarādukkhassa byādhidukkhassa maraṇadukkhassa sokaparidevadukkhadomanassupāyāsadukkhassa. </span><br><p id=cnd8:41.2><span class=root>Pabhavānupassīti dukkhassa mūlānupassī hetānupassī nidānānupassī sambhavānupassī pabhavānupassī samuṭṭhānānupassī āhārānupassī ārammaṇānupassī paccayānupassī samudayānupassī. </span><br><p id=cnd8:41.3><span class=root>Anupassanā vuccati ñāṇaṁ. </span><br><p id=cnd8:41.4><span class=root>Yā paññā pajānanā …pe… amoho dhammavicayo sammādiṭṭhi. </span><br><p id=cnd8:41.5><span class=root>Imāya anupassanāya paññāya upeto hoti samupeto upāgato samupāgato upapanno samupapanno samannāgato. </span><br><p id=cnd8:41.6><span class=root>So vuccati anupassīti—</span><br><p id=cnd8:41.7><span class=root>dukkhassa jātippabhavānupassī. </span><br><p id=cnd8:41.8><span class=root>Tenāha bhagavā—</span><br><p id=cnd8:42.1><span class=root>“Yo ve avidvā upadhiṁ karoti, </span><br><p id=cnd8:42.2><span class=root>Punappunaṁ dukkhamupeti mando; </span><br><p id=cnd8:42.3><span class=root>Tasmā pajānaṁ upadhiṁ na kayirā, </span><br><p id=cnd8:42.4><span class=root>Dukkhassa jātippabhavānupassī”ti. </span><br><p id=cnd8:43.1><span class=root>Yaṁ taṁ apucchimha akittayī no, </span><br><p id=cnd8:43.2><span class=root>Aññaṁ taṁ pucchāma tadiṅgha brūhi; </span><br><p id=cnd8:43.3><span class=root>Kathaṁ nu dhīrā vitaranti oghaṁ, </span><br><p id=cnd8:43.4><span class=root>Jātiṁ jaraṁ sokapariddavañca; </span><br><p id=cnd8:43.5><span class=root>Taṁ me munī sādhu viyākarohi, </span><br><p id=cnd8:43.6><span class=root>Tathā hi te vidito esa dhammo. </span><br><p id=cnd8:44.1><span class=root>Yaṁ taṁ apucchimha akittayī noti yaṁ taṁ apucchimha ayācimha ajjhesimha pasādayimha. </span><br><p id=cnd8:44.2><span class=root>Akittayī noti kittitaṁ pakittitaṁ ācikkhitaṁ desitaṁ paññapitaṁ paṭṭhapitaṁ vivaritaṁ vibhattaṁ uttānīkataṁ pakāsitanti—</span><br><p id=cnd8:44.3><span class=root>yaṁ taṁ apucchimha akittayī no. </span><br><p id=cnd8:45.1><span class=root>Aññaṁ taṁ pucchāma tadiṅgha brūhīti aññaṁ taṁ pucchāma, aññaṁ taṁ yācāma, aññaṁ taṁ ajjhesāma, aññaṁ taṁ pasādema, uttari taṁ pucchāma. </span><br><p id=cnd8:45.2><span class=root>Tadiṅgha brūhīti iṅgha brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti—</span><br><p id=cnd8:45.3><span class=root>aññaṁ taṁ pucchāma tadiṅgha brūhi. </span><br><p id=cnd8:46.1><span class=root>Kathaṁ nu dhīrā vitaranti oghaṁ, jātiṁ jaraṁ sokapariddavañcāti. </span><br><p id=cnd8:46.2><span class=root>Kathaṁ nūti saṁsayapucchā vimatipucchā dveḷhakapucchā anekaṁsapucchā—</span><br><p id=cnd8:46.3><span class=root>“evaṁ nu kho, nanu kho, kiṁ nu kho, kathaṁ nu kho”ti—</span><br><p id=cnd8:46.4><span class=root>kathaṁ nu. </span><br><p id=cnd8:46.5><span class=root>Dhīrāti dhīrā paṇḍitā paññavanto buddhimanto ñāṇino vibhāvino medhāvino. </span><br><p id=cnd8:46.6><span class=root>Oghanti kāmoghaṁ bhavoghaṁ diṭṭhoghaṁ avijjoghaṁ. </span><br><p id=cnd8:46.7><span class=root>Jātīti yā tesaṁ tesaṁ sattānaṁ tamhi tamhi sattanikāye jāti sañjāti okkanti nibbatti abhinibbatti khandhānaṁ pātubhāvo āyatanānaṁ paṭilābho. </span><br><p id=cnd8:46.8><span class=root>Jarāti yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko. </span><br><p id=cnd8:46.9><span class=root>Sokoti ñātibyasanena vā phuṭṭhassa bhogabyasanena vā phuṭṭhassa rogabyasanena vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena byasanena vā samannāgatassa aññataraññatarena dukkhadhammena vā phuṭṭhassa soko socanā socitattaṁ antosoko antoparisoko antoḍāho antopariḍāho cetaso parijjhāyanā domanassaṁ sokasallaṁ. </span><br><p id=cnd8:46.10><span class=root>Paridevoti ñātibyasanena vā phuṭṭhassa bhogabyasanena vā phuṭṭhassa rogabyasanena vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena byasanena vā samannāgatassa aññataraññatarena dukkhadhammena vā phuṭṭhassa ādevo paridevo ādevanā paridevanā ādevitattaṁ paridevitattaṁ vācā palāpo vippalāpo lālappo lālappanā lālappitattaṁ. </span><br><p id=cnd8:47.1><span class=root>Kathaṁ nu dhīrā vitaranti oghaṁ, jātiṁ jaraṁ sokapariddavañcāti dhīrā kathaṁ oghañca jātiñca jarañca sokañca paridevañca taranti uttaranti pataranti samatikkamanti vītivattantīti—</span><br><p id=cnd8:47.2><span class=root>kathaṁ nu dhīrā vitaranti oghaṁ, jātiṁ jaraṁ sokapariddavañca. </span><br><p id=cnd8:48.1><span class=root>Taṁ me munī sādhu viyākarohīti. </span><br><p id=cnd8:48.2><span class=root>Tanti yaṁ pucchāmi yaṁ yācāmi yaṁ ajjhesāmi yaṁ pasādemi. </span><br><p id=cnd8:48.3><span class=root>Munīti monaṁ vuccati ñāṇaṁ. </span><br><p id=cnd8:48.4><span class=root>Yā paññā pajānanā …pe… amoho dhammavicayo sammādiṭṭhi. </span><br><p id=cnd8:48.5><span class=root>Bhagavā tena ñāṇena samannāgato muni monappatto. </span><br><p id=cnd8:48.6><span class=root>Tīṇi moneyyāni—</span><br><p id=cnd8:48.7><span class=root>kāyamoneyyaṁ vacīmoneyyaṁ manomoneyyaṁ. </span><br><p id=cnd8:49.1><span class=root>Katamaṁ kāyamoneyyaṁ? </span><br><p id=cnd8:49.2><span class=root>Tividhānaṁ kāyaduccaritānaṁ pahānaṁ kāyamoneyyaṁ. </span><br><p id=cnd8:49.3><span class=root>Tividhaṁ kāyasucaritaṁ kāyamoneyyaṁ. </span><br><p id=cnd8:49.4><span class=root>Kāyārammaṇe ñāṇaṁ kāyamoneyyaṁ. </span><br><p id=cnd8:49.5><span class=root>Kāyapariññā kāyamoneyyaṁ. </span><br><p id=cnd8:49.6><span class=root>Pariññāsahagato maggo kāyamoneyyaṁ. </span><br><p id=cnd8:49.7><span class=root>Kāye chandarāgassa pahānaṁ kāyamoneyyaṁ. </span><br><p id=cnd8:49.8><span class=root>Kāyasaṅkhāranirodho catutthajjhānasamāpatti kāyamoneyyaṁ. </span><br><p id=cnd8:49.9><span class=root>Idaṁ kāyamoneyyaṁ. </span><br><p id=cnd8:50.1><span class=root>Katamaṁ vacīmoneyyaṁ? </span><br><p id=cnd8:50.2><span class=root>Catubbidhānaṁ vacīduccaritānaṁ pahānaṁ vacīmoneyyaṁ. </span><br><p id=cnd8:50.3><span class=root>Catubbidhaṁ vacīsucaritaṁ vacīmoneyyaṁ. </span><br><p id=cnd8:50.4><span class=root>Vācārammaṇe ñāṇaṁ vacīmoneyyaṁ. </span><br><p id=cnd8:50.5><span class=root>Vācāpariññā vacīmoneyyaṁ. </span><br><p id=cnd8:50.6><span class=root>Pariññāsahagato maggo vacīmoneyyaṁ. </span><br><p id=cnd8:50.7><span class=root>Vācāya chandarāgassa pahānaṁ vacīmoneyyaṁ. </span><br><p id=cnd8:50.8><span class=root>Vacīsaṅkhāranirodho dutiyajjhānasamāpatti vacīmoneyyaṁ. </span><br><p id=cnd8:50.9><span class=root>Idaṁ vacīmoneyyaṁ. </span><br><p id=cnd8:51.1><span class=root>Katamaṁ manomoneyyaṁ? </span><br><p id=cnd8:51.2><span class=root>Tividhānaṁ manoduccaritānaṁ pahānaṁ manomoneyyaṁ. </span><br><p id=cnd8:51.3><span class=root>Tividhaṁ manosucaritaṁ manomoneyyaṁ. </span><br><p id=cnd8:51.4><span class=root>Cittārammaṇe ñāṇaṁ manomoneyyaṁ. </span><br><p id=cnd8:51.5><span class=root>Cittapariññā manomoneyyaṁ. </span><br><p id=cnd8:51.6><span class=root>Pariññāsahagato maggo manomoneyyaṁ. </span><br><p id=cnd8:51.7><span class=root>Citte chandarāgassa pahānaṁ manomoneyyaṁ. </span><br><p id=cnd8:51.8><span class=root>Cittasaṅkhāranirodho saññāvedayitanirodhasamāpatti manomoneyyaṁ. </span><br><p id=cnd8:51.9><span class=root>Idaṁ manomoneyyaṁ. </span><br><p id=cnd8:52.1><span class=root>Kāyamuniṁ vacīmuniṁ, </span><br><p id=cnd8:52.2><span class=root>manomunimanāsavaṁ; </span><br><p id=cnd8:52.3><span class=root>Muniṁ moneyyasampannaṁ, </span><br><p id=cnd8:52.4><span class=root>āhu sabbappahāyinaṁ. </span><br><p id=cnd8:53.1><span class=root>Kāyamuniṁ vacīmuniṁ, </span><br><p id=cnd8:53.2><span class=root>manomunimanāsavaṁ; </span><br><p id=cnd8:53.3><span class=root>Muniṁ moneyyasampannaṁ, </span><br><p id=cnd8:53.4><span class=root>āhu ninhātapāpakanti. </span><br><p id=cnd8:54.1><span class=root>Imehi tīhi moneyyehi dhammehi samannāgatā. </span><br><p id=cnd8:54.2><span class=root>Cha munino—</span><br><p id=cnd8:54.3><span class=root>agāramunino, anagāramunino, sekhamunino, asekhamunino, paccekamunino munimuninoti. </span><br><p id=cnd8:54.4><span class=root>Katame agāramunino? </span><br><p id=cnd8:54.5><span class=root>Ye te agārikā diṭṭhapadā viññātasāsanā—</span><br><p id=cnd8:54.6><span class=root>ime agāramunino. </span><br><p id=cnd8:54.7><span class=root>Katame anagāramunino? </span><br><p id=cnd8:54.8><span class=root>Ye te pabbajitā diṭṭhapadā viññātasāsanā—</span><br><p id=cnd8:54.9><span class=root>ime anagāramunino. </span><br><p id=cnd8:54.10><span class=root>Satta sekhā sekhamunino. </span><br><p id=cnd8:54.11><span class=root>Arahanto asekhamunino. </span><br><p id=cnd8:54.12><span class=root>Paccekasambuddhā paccekamunino. </span><br><p id=cnd8:54.13><span class=root>Tathāgatā arahanto sammāsambuddhā munimunino. </span><br><p id=cnd8:55.1><span class=root>Na monena munī hoti, </span><br><p id=cnd8:55.2><span class=root>mūḷharūpo aviddasu; </span><br><p id=cnd8:55.3><span class=root>Yo ca tulaṁva paggayha, </span><br><p id=cnd8:55.4><span class=root>varamādāya paṇḍito. </span><br><p id=cnd8:56.1><span class=root>Pāpāni parivajjeti, </span><br><p id=cnd8:56.2><span class=root>sa munī tena so muni; </span><br><p id=cnd8:56.3><span class=root>Yo munāti ubho loke, </span><br><p id=cnd8:56.4><span class=root>muni tena pavuccati. </span><br><p id=cnd8:57.1><span class=root>Asatañca satañca ñatvā dhammaṁ, </span><br><p id=cnd8:57.2><span class=root>Ajjhattaṁ bahiddhā ca sabbaloke; </span><br><p id=cnd8:57.3><span class=root>Devamanussehi pūjanīyo, </span><br><p id=cnd8:57.4><span class=root>Saṅgajālamaticca so munīti. </span><br><p id=cnd8:58.1><span class=root>Sādhu viyākarohīti taṁ sādhu ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti—</span><br><p id=cnd8:58.2><span class=root>taṁ me munī sādhu viyākarohi. </span><br><p id=cnd8:58.3><span class=root>Tathā hi te vidito esa dhammoti tathā hi te vidito tulito tīrito vibhūto vibhāvito esa dhammoti—</span><br><p id=cnd8:58.4><span class=root>tathā hi te vidito esa dhammo. </span><br><p id=cnd8:58.5><span class=root>Tenāha so brāhmaṇo—</span><br><p id=cnd8:59.1><span class=root>“Yaṁ taṁ apucchimha akittayī no, </span><br><p id=cnd8:59.2><span class=root>Aññaṁ taṁ pucchāma tadiṅgha brūhi; </span><br><p id=cnd8:59.3><span class=root>Kathaṁ nu dhīrā vitaranti oghaṁ, </span><br><p id=cnd8:59.4><span class=root>Jātiṁ jaraṁ sokapariddavañca; </span><br><p id=cnd8:59.5><span class=root>Taṁ me munī sādhu viyākarohi, </span><br><p id=cnd8:59.6><span class=root>Tathā hi te vidito esa dhammo”ti. </span><br><p id=cnd8:60.1><span class=root>Kittayissāmi te dhammaṁ, </span><br><p id=cnd8:60.2><span class=root>(mettagūti bhagavā) </span><br><p id=cnd8:60.3><span class=root>Diṭṭhe dhamme anītihaṁ; </span><br><p id=cnd8:60.4><span class=root>Yaṁ viditvā sato caraṁ, </span><br><p id=cnd8:60.5><span class=root>Tare loke visattikaṁ. </span><br><p id=cnd8:61.1><span class=root>Kittayissāmi te dhammanti. </span><br><p id=cnd8:61.2><span class=root>Dhammanti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ, cattāro satipaṭṭhāne, cattāro sammappadhāne, cattāro iddhipāde, pañcindriyāni, pañca balāni, satta bojjhaṅge, ariyaṁ aṭṭhaṅgikaṁ maggaṁ, nibbānañca, nibbānagāminiñca paṭipadaṁ kittayissāmi ācikkhissāmi desessāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsissāmīti—</span><br><p id=cnd8:61.3><span class=root>kittayissāmi te dhammaṁ. </span><br><p id=cnd8:61.4><span class=root>Mettagūti bhagavā taṁ brāhmaṇaṁ nāmena ālapati. </span><br><p id=cnd8:62.1><span class=root>Diṭṭhe dhamme anītihanti. </span><br><p id=cnd8:62.2><span class=root>Diṭṭhe dhammeti diṭṭhe dhamme ñāte dhamme tulite dhamme tīrite dhamme vibhūte dhamme vibhāvite dhamme sabbe saṅkhārā aniccāti …pe… </span><br><p id=cnd8:62.3><span class=root>yaṁ kiñci samudayadhammaṁ sabbaṁ taṁ nirodhadhammanti diṭṭhe dhamme ñāte dhamme tulite dhamme tīrite dhamme vibhūte dhamme vibhāvite dhammeti—</span><br><p id=cnd8:62.4><span class=root>evampi diṭṭhe dhamme kathayissāmi. </span><br><p id=cnd8:62.5><span class=root>Atha vā dukkhe diṭṭhe dukkhaṁ kathayissāmi, samudaye diṭṭhe samudayaṁ kathayissāmi, magge diṭṭhe maggaṁ kathayissāmi, nirodhe diṭṭhe nirodhaṁ kathayissāmīti—</span><br><p id=cnd8:62.6><span class=root>evampi diṭṭhe dhamme kathayissāmi. </span><br><p id=cnd8:62.7><span class=root>Atha vā diṭṭhe dhamme sandiṭṭhikaṁ akālikaṁ ehipassikaṁ opaneyyikaṁ paccattaṁ veditabbaṁ viññūhīti—</span><br><p id=cnd8:62.8><span class=root>evampi diṭṭhe dhamme kathayissāmīti diṭṭhe dhamme. </span><br><p id=cnd8:62.9><span class=root>Anītihanti na itihītihaṁ na itikirāya na paramparāya na piṭakasampadāya na takkahetu na nayahetu na ākāraparivitakkena na diṭṭhinijjhānakkhantiyā, sāmaṁ sayamabhiññātaṁ attapaccakkhadhammaṁ, taṁ kathayissāmīti—</span><br><p id=cnd8:62.10><span class=root>diṭṭhe dhamme anītihaṁ. </span><br><p id=cnd8:63.1><span class=root>Yaṁ viditvā sato caranti yaṁ viditaṁ katvā tulayitvā tīrayitvā vibhāvayitvā vibhūtaṁ katvā, “sabbe saṅkhārā aniccā”ti viditaṁ katvā tulayitvā tīrayitvā vibhāvayitvā vibhūtaṁ katvā, </span><br><p id=cnd8:63.2><span class=root>“sabbe saṅkhārā dukkhā”ti … “sabbe dhammā anattā”ti …pe… </span><br><p id=cnd8:63.3><span class=root>“yaṁ kiñci samudayadhammaṁ sabbaṁ taṁ nirodhadhamman”ti viditaṁ katvā tulayitvā tīrayitvā vibhāvayitvā vibhūtaṁ katvā. </span><br><p id=cnd8:63.4><span class=root>Satoti catūhi kāraṇehi sato—</span><br><p id=cnd8:63.5><span class=root>kāye kāyānupassanāsatipaṭṭhānaṁ bhāvento sato …pe… </span><br><p id=cnd8:63.6><span class=root>so vuccati sato. </span><br><p id=cnd8:63.7><span class=root>Caranti caranto viharanto iriyanto vattento pālento yapento yāpentoti—</span><br><p id=cnd8:63.8><span class=root>yaṁ viditvā sato caraṁ. </span><br><p id=cnd8:64.1><span class=root>Tare loke visattikanti visattikā vuccati taṇhā. </span><br><p id=cnd8:64.2><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=cnd8:64.3><span class=root>Visattikāti kenaṭṭhena visattikā? </span><br><p id=cnd8:64.4><span class=root>Visatāti visattikā, </span><br><p id=cnd8:64.5><span class=root>visālāti visattikā, </span><br><p id=cnd8:64.6><span class=root>visaṭāti visattikā, </span><br><p id=cnd8:64.7><span class=root>visamāti visattikā, </span><br><p id=cnd8:64.8><span class=root>visakkatīti visattikā, </span><br><p id=cnd8:64.9><span class=root>visaṁharatīti visattikā, </span><br><p id=cnd8:64.10><span class=root>visaṁvādikāti visattikā, </span><br><p id=cnd8:64.11><span class=root>visamūlāti visattikā, </span><br><p id=cnd8:64.12><span class=root>visaphalāti visattikā, </span><br><p id=cnd8:64.13><span class=root>visaparibhogāti visattikā, </span><br><p id=cnd8:64.14><span class=root>visālā vā pana sā taṇhā rūpe sadde gandhe rase phoṭṭhabbe dhamme kule gaṇe āvāse lābhe yase pasaṁsāya sukhe cīvare piṇḍapāte senāsane gilānapaccayabhesajjaparikkhāre kāmadhātuyā rūpadhātuyā arūpadhātuyā kāmabhave rūpabhave arūpabhave saññābhave asaññābhave nevasaññānāsaññābhave ekavokārabhave catuvokārabhave pañcavokārabhave atīte anāgate paccuppanne diṭṭhasutamutaviññātabbesu dhammesu visaṭā vitthatāti visattikā. </span><br><p id=cnd8:64.15><span class=root>Loketi apāyaloke manussaloke devaloke khandhaloke dhātuloke āyatanaloke. </span><br><p id=cnd8:64.16><span class=root>Tare loke visattikanti loke vesā visattikā, loke vetaṁ visattikaṁ sato tareyya uttareyya patareyya samatikkameyya vītivatteyyāti—</span><br><p id=cnd8:64.17><span class=root>tare loke visattikaṁ. </span><br><p id=cnd8:64.18><span class=root>Tenāha bhagavā—</span><br><p id=cnd8:65.1><span class=root>“Kittayissāmi te dhammaṁ, </span><br><p id=cnd8:65.2><span class=root>(mettagūti bhagavā) </span><br><p id=cnd8:65.3><span class=root>Diṭṭhe dhamme anītihaṁ; </span><br><p id=cnd8:65.4><span class=root>Yaṁ viditvā sato caraṁ, </span><br><p id=cnd8:65.5><span class=root>Tare loke visattikan”ti. </span><br><p id=cnd8:66.1><span class=root>Tañcāhaṁ abhinandāmi, </span><br><p id=cnd8:66.2><span class=root>mahesi dhammamuttamaṁ; </span><br><p id=cnd8:66.3><span class=root>Yaṁ viditvā sato caraṁ, </span><br><p id=cnd8:66.4><span class=root>tare loke visattikaṁ. </span><br><p id=cnd8:67.1><span class=root>Tañcāhaṁ abhinandāmīti. </span><br><p id=cnd8:67.2><span class=root>Tanti tuyhaṁ vacanaṁ byappathaṁ desanaṁ anusāsanaṁ anusiṭṭhaṁ. </span><br><p id=cnd8:67.3><span class=root>Nandāmi abhinandāmi modāmi anumodāmi icchāmi sādiyāmi yācāmi patthayāmi pihayāmi abhijappāmīti—</span><br><p id=cnd8:67.4><span class=root>tañcāhaṁ abhinandāmi. </span><br><p id=cnd8:68.1><span class=root>Mahesi dhammamuttamanti. </span><br><p id=cnd8:68.2><span class=root>Mahesīti kiṁ mahesi bhagavā, </span><br><p id=cnd8:68.3><span class=root>mahantaṁ sīlakkhandhaṁ esī gavesī pariyesīti mahesi, </span><br><p id=cnd8:68.4><span class=root>mahantaṁ samādhikkhandhaṁ …pe… </span><br><p id=cnd8:68.5><span class=root>mahantaṁ paññākkhandhaṁ … </span><br><p id=cnd8:68.6><span class=root>mahantaṁ vimuttikkhandhaṁ … </span><br><p id=cnd8:68.7><span class=root>mahantaṁ vimuttiñāṇadassanakkhandhaṁ esī gavesī pariyesīti mahesi, </span><br><p id=cnd8:68.8><span class=root>mahato tamokāyassa padālanaṁ esī gavesī pariyesīti mahesi, </span><br><p id=cnd8:68.9><span class=root>mahato vipallāsassa pabhedanaṁ esī gavesī pariyesīti mahesi, </span><br><p id=cnd8:68.10><span class=root>mahato taṇhāsallassa abbahanaṁ esī gavesī pariyesīti mahesi, </span><br><p id=cnd8:68.11><span class=root>mahato diṭṭhisaṅghāṭassa viniveṭhanaṁ esī gavesī pariyesīti mahesi, </span><br><p id=cnd8:68.12><span class=root>mahato mānadhajassa papātanaṁ esī gavesī pariyesīti mahesi, </span><br><p id=cnd8:68.13><span class=root>mahato abhisaṅkhārassa vūpasamaṁ esī gavesī pariyesīti mahesi, </span><br><p id=cnd8:68.14><span class=root>mahato oghassa nittharaṇaṁ esī gavesī pariyesīti mahesi, </span><br><p id=cnd8:68.15><span class=root>mahato bhārassa nikkhepanaṁ esī gavesī pariyesīti mahesi, </span><br><p id=cnd8:68.16><span class=root>mahato saṁsāravaṭṭassa upacchedaṁ esī gavesī pariyesīti mahesi, </span><br><p id=cnd8:68.17><span class=root>mahato santāpassa nibbāpanaṁ esī gavesī pariyesīti mahesi, </span><br><p id=cnd8:68.18><span class=root>mahato pariḷāhassa paṭippassaddhiṁ esī gavesī pariyesīti mahesi, </span><br><p id=cnd8:68.19><span class=root>mahato dhammadhajassa ussāpanaṁ esī gavesī pariyesīti mahesi, </span><br><p id=cnd8:68.20><span class=root>mahante satipaṭṭhāne …pe… </span><br><p id=cnd8:68.21><span class=root>mahante sammappadhāne … </span><br><p id=cnd8:68.22><span class=root>mahante iddhipāde … </span><br><p id=cnd8:68.23><span class=root>mahantāni indriyāni … </span><br><p id=cnd8:68.24><span class=root>mahantāni balāni … </span><br><p id=cnd8:68.25><span class=root>mahante bojjhaṅge … </span><br><p id=cnd8:68.26><span class=root>mahantaṁ ariyaṁ aṭṭhaṅgikaṁ maggaṁ … </span><br><p id=cnd8:68.27><span class=root>mahantaṁ paramatthaṁ amataṁ nibbānaṁ esī gavesī pariyesīti mahesi, </span><br><p id=cnd8:68.28><span class=root>mahesakkhehi sattehi esito gavesito pariyesito—</span><br><p id=cnd8:68.29><span class=root>“kahaṁ buddho, </span><br><p id=cnd8:68.30><span class=root>kahaṁ bhagavā, </span><br><p id=cnd8:68.31><span class=root>kahaṁ devadevo, </span><br><p id=cnd8:68.32><span class=root>kahaṁ narāsabho”ti mahesi. </span><br><p id=cnd8:68.33><span class=root>Dhammamuttamanti dhammamuttamaṁ vuccati amataṁ nibbānaṁ. </span><br><p id=cnd8:68.34><span class=root>Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. </span><br><p id=cnd8:68.35><span class=root>Uttamanti aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ dhammanti—</span><br><p id=cnd8:68.36><span class=root>mahesi dhammamuttamaṁ. </span><br><p id=cnd8:69.1><span class=root>Yaṁ viditvā sato caranti viditaṁ katvā tulayitvā tīrayitvā vibhāvayitvā vibhūtaṁ katvā, “sabbe saṅkhārā aniccā”ti viditaṁ katvā tulayitvā tīrayitvā vibhāvayitvā vibhūtaṁ katvā, </span><br><p id=cnd8:69.2><span class=root>“sabbe saṅkhārā dukkhā”ti … </span><br><p id=cnd8:69.3><span class=root>“sabbe dhammā anattā”ti …pe… </span><br><p id=cnd8:69.4><span class=root>“yaṁ kiñci samudayadhammaṁ sabbaṁ taṁ nirodhadhamman”ti viditaṁ katvā tulayitvā tīrayitvā vibhāvayitvā vibhūtaṁ katvā. </span><br><p id=cnd8:69.5><span class=root>Satoti catūhi kāraṇehi sato—</span><br><p id=cnd8:69.6><span class=root>kāye kāyānupassanāsatipaṭṭhānaṁ bhāvento sato, </span><br><p id=cnd8:69.7><span class=root>vedanāsu …pe… </span><br><p id=cnd8:69.8><span class=root>citte … </span><br><p id=cnd8:69.9><span class=root>dhammesu … dhammānupassanāsatipaṭṭhānaṁ bhāvento sato … so vuccati sato. </span><br><p id=cnd8:69.10><span class=root>Caranti caranto viharanto iriyanto vattento pālento yapento yāpentoti—</span><br><p id=cnd8:69.11><span class=root>yaṁ viditvā sato caraṁ. </span><br><p id=cnd8:70.1><span class=root>Tare loke visattikanti visattikā vuccati taṇhā. </span><br><p id=cnd8:70.2><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=cnd8:70.3><span class=root>Visattikāti kenaṭṭhena visattikā …pe… visaṭā vitthatāti visattikā. </span><br><p id=cnd8:70.4><span class=root>Loketi apāyaloke …pe… āyatanaloke. </span><br><p id=cnd8:70.5><span class=root>Tare loke visattikanti loke vesā visattikā, loke vetaṁ visattikaṁ sato tareyya uttareyya patareyya samatikkameyya vītivatteyyāti—</span><br><p id=cnd8:70.6><span class=root>tare loke visattikaṁ. </span><br><p id=cnd8:70.7><span class=root>Tenāha so brāhmaṇo—</span><br><p id=cnd8:71.1><span class=root>“Tañcāhaṁ abhinandāmi, </span><br><p id=cnd8:71.2><span class=root>mahesi dhammamuttamaṁ; </span><br><p id=cnd8:71.3><span class=root>Yaṁ viditvā sato caraṁ, </span><br><p id=cnd8:71.4><span class=root>tare loke visattikan”ti. </span><br><p id=cnd8:72.1><span class=root>Yaṁ kiñci sampajānāsi, </span><br><p id=cnd8:72.2><span class=root>(mettagūti bhagavā) </span><br><p id=cnd8:72.3><span class=root>Uddhaṁ adho tiriyañcāpi majjhe; </span><br><p id=cnd8:72.4><span class=root>Etesu nandiñca nivesanañca, </span><br><p id=cnd8:72.5><span class=root>Panujja viññāṇaṁ bhave na tiṭṭhe. </span><br><p id=cnd8:73.1><span class=root>Yaṁ kiñci sampajānāsīti yaṁ kiñci pajānāsi ājānāsi vijānāsi paṭivijānāsi paṭivijjhasīti—</span><br><p id=cnd8:73.2><span class=root>yaṁ kiñci sampajānāsi. </span><br><p id=cnd8:73.3><span class=root>Mettagūti bhagavā taṁ brāhmaṇaṁ nāmena ālapati. </span><br><p id=cnd8:73.4><span class=root>Bhagavāti gāravādhivacanametaṁ …pe… sacchikā paññatti, yadidaṁ bhagavāti—</span><br><p id=cnd8:73.5><span class=root>mettagūti bhagavā. </span><br><p id=cnd8:74.1><span class=root>Uddhaṁ adho tiriyañcāpi majjheti. </span><br><p id=cnd8:74.2><span class=root>Uddhanti anāgataṁ; </span><br><p id=cnd8:74.3><span class=root>adhoti atītaṁ; </span><br><p id=cnd8:74.4><span class=root>tiriyañcāpi majjheti paccuppannaṁ. </span><br><p id=cnd8:74.5><span class=root>Uddhanti devaloko; </span><br><p id=cnd8:74.6><span class=root>adhoti nirayaloko; </span><br><p id=cnd8:74.7><span class=root>tiriyañcāpi majjheti manussaloko. </span><br><p id=cnd8:74.8><span class=root>Atha vā uddhanti kusalā dhammā; </span><br><p id=cnd8:74.9><span class=root>adhoti akusalā dhammā; </span><br><p id=cnd8:74.10><span class=root>tiriyañcāpi majjheti abyākatā dhammā. </span><br><p id=cnd8:74.11><span class=root>Uddhanti arūpadhātu; </span><br><p id=cnd8:74.12><span class=root>adhoti kāmadhātu; </span><br><p id=cnd8:74.13><span class=root>tiriyañcāpi majjheti rūpadhātu. </span><br><p id=cnd8:74.14><span class=root>Uddhanti sukhā vedanā; </span><br><p id=cnd8:74.15><span class=root>adhoti dukkhā vedanā; </span><br><p id=cnd8:74.16><span class=root>tiriyañcāpi majjheti adukkhamasukhā vedanā. </span><br><p id=cnd8:74.17><span class=root>Uddhanti uddhaṁ pādatalā; </span><br><p id=cnd8:74.18><span class=root>adhoti adho kesamatthakā; </span><br><p id=cnd8:74.19><span class=root>tiriyañcāpi majjheti vemajjheti—</span><br><p id=cnd8:74.20><span class=root>uddhaṁ adho tiriyañcāpi majjhe. </span><br><p id=cnd8:75.1><span class=root>Etesu nandiñca nivesanañca, panujja viññāṇaṁ bhave na tiṭṭheti etesūti ācikkhitesu desitesu paññapitesu paṭṭhapitesu vivaritesu vibhajitesu uttānīkatesu pakāsitesu. </span><br><p id=cnd8:75.2><span class=root>Nandī vuccati taṇhā. </span><br><p id=cnd8:75.3><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=cnd8:75.4><span class=root>Nivesananti dve nivesanā—</span><br><p id=cnd8:75.5><span class=root>taṇhānivesanā ca diṭṭhinivesanā ca. </span><br><p id=cnd8:75.6><span class=root>Katamā taṇhā nivesanā? </span><br><p id=cnd8:75.7><span class=root>Yāvatā taṇhāsaṅkhātena …pe… </span><br><p id=cnd8:75.8><span class=root>ayaṁ taṇhānivesanā. </span><br><p id=cnd8:75.9><span class=root>Katamā diṭṭhinivesanā? </span><br><p id=cnd8:75.10><span class=root>Vīsativatthukā sakkāyadiṭṭhi …pe… </span><br><p id=cnd8:75.11><span class=root>ayaṁ diṭṭhinivesanā. </span><br><p id=cnd8:76.1><span class=root>Panujja viññāṇanti puññābhisaṅkhārasahagataṁ viññāṇaṁ, apuññābhisaṅkhārasahagataṁ viññāṇaṁ, āneñjābhisaṅkhārasahagataṁ viññāṇaṁ. </span><br><p id=cnd8:76.2><span class=root>Etesu nandiñca nivesanañca abhisaṅkhārasahagatañca viññāṇaṁ nujja panujja nuda panuda jaha pajaha vinodehi byantīkarohi anabhāvaṁ gamehīti—</span><br><p id=cnd8:76.3><span class=root>etesu nandiñca nivesanañca panujja viññāṇaṁ. </span><br><p id=cnd8:77.1><span class=root>Bhave na tiṭṭheti. </span><br><p id=cnd8:77.2><span class=root>Bhavāti dve bhavā—</span><br><p id=cnd8:77.3><span class=root>kammabhavo ca paṭisandhiko ca punabbhavo. </span><br><p id=cnd8:77.4><span class=root>Katamo kammabhavo? </span><br><p id=cnd8:77.5><span class=root>Puññābhisaṅkhāro apuññābhisaṅkhāro āneñjābhisaṅkhāro—</span><br><p id=cnd8:77.6><span class=root>ayaṁ kammabhavo. </span><br><p id=cnd8:77.7><span class=root>Katamo paṭisandhiko punabbhavo? </span><br><p id=cnd8:77.8><span class=root>Paṭisandhikā rūpaṁ vedanā saññā saṅkhārā viññāṇaṁ—</span><br><p id=cnd8:77.9><span class=root>ayaṁ paṭisandhiko punabbhavo. </span><br><p id=cnd8:77.10><span class=root>Bhave na tiṭṭheti nandiñca nivesanañca abhisaṅkhārasahagataṁ viññāṇañca kammabhavañca paṭisandhikañca punabbhavaṁ pajahanto vinodento byantīkaronto anabhāvaṁ gamento kammabhave na tiṭṭheyya paṭisandhike punabbhave na tiṭṭheyya na santiṭṭheyyāti—</span><br><p id=cnd8:77.11><span class=root>panujja viññāṇaṁ bhave na tiṭṭhe. </span><br><p id=cnd8:77.12><span class=root>Tenāha bhagavā—</span><br><p id=cnd8:78.1><span class=root>“Yaṁ kiñci sampajānāsi, </span><br><p id=cnd8:78.2><span class=root>(mettagūti bhagavā) </span><br><p id=cnd8:78.3><span class=root>Uddhaṁ adho tiriyañcāpi majjhe; </span><br><p id=cnd8:78.4><span class=root>Etesu nandiñca nivesanañca, </span><br><p id=cnd8:78.5><span class=root>Panujja viññāṇaṁ bhave na tiṭṭhe”ti. </span><br><p id=cnd8:79.1><span class=root>Evaṁvihārī sato appamatto, </span><br><p id=cnd8:79.2><span class=root>Bhikkhu caraṁ hitvā mamāyitāni; </span><br><p id=cnd8:79.3><span class=root>Jātiṁ jaraṁ sokapariddavañca, </span><br><p id=cnd8:79.4><span class=root>Idheva vidvā pajaheyya dukkhaṁ. </span><br><p id=cnd8:80.1><span class=root>Evaṁvihārī sato appamattoti. </span><br><p id=cnd8:80.2><span class=root>Evaṁvihārīti nandiñca nivesanañca abhisaṅkhārasahagataviññāṇañca kammabhavañca paṭisandhikañca punabbhavaṁ pajahanto vinodento byantīkaronto anabhāvaṁ gamentoti—</span><br><p id=cnd8:80.3><span class=root>evaṁvihārī. </span><br><p id=cnd8:80.4><span class=root>Satoti catūhi kāraṇehi sato—</span><br><p id=cnd8:80.5><span class=root>kāye kāyānupassanāsatipaṭṭhānaṁ bhāvento …pe… </span><br><p id=cnd8:80.6><span class=root>so vuccati sato. </span><br><p id=cnd8:80.7><span class=root>Appamattoti sakkaccakārī sātaccakārī aṭṭhitakārī anolīnavuttiko anikkhittacchando anikkhittadhuro appamatto kusalesu dhammesu—</span><br><p id=cnd8:80.8><span class=root>“kathāhaṁ aparipūraṁ vā sīlakkhandhaṁ paripūreyyaṁ, paripūraṁ vā sīlakkhandhaṁ tattha tattha paññāya anuggaṇheyyan”ti yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamatto appamādo kusalesu dhammesu. </span><br><p id=cnd8:80.9><span class=root>“Kathāhaṁ aparipūraṁ vā samādhikkhandhaṁ …pe… </span><br><p id=cnd8:80.10><span class=root>paññākkhandhaṁ … </span><br><p id=cnd8:80.11><span class=root>vimuttikkhandhaṁ … </span><br><p id=cnd8:80.12><span class=root>vimuttiñāṇadassanakkhandhaṁ paripūreyyaṁ paripūraṁ vā vimuttiñāṇadassanakkhandhaṁ tattha tattha paññāya anuggaṇheyyan”ti yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamatto appamādo kusalesu dhammesu. </span><br><p id=cnd8:80.13><span class=root>“Kathāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ vā nirodhaṁ sacchikareyyan”ti yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamatto appamādo kusalesu dhammesūti—</span><br><p id=cnd8:80.14><span class=root>evaṁvihārī sato appamatto. </span><br><p id=cnd8:81.1><span class=root>Bhikkhu caraṁ hitvā mamāyitānīti. </span><br><p id=cnd8:81.2><span class=root>Bhikkhūti puthujjanakalyāṇako vā bhikkhu sekkho vā bhikkhu. </span><br><p id=cnd8:81.3><span class=root>Caranti caranto viharanto iriyanto vattento pālento yapento yāpento. </span><br><p id=cnd8:81.4><span class=root>Mamattāti dve mamattā—</span><br><p id=cnd8:81.5><span class=root>taṇhāmamattañca diṭṭhimamattañca …pe… </span><br><p id=cnd8:81.6><span class=root>idaṁ taṇhāmamattaṁ …pe… </span><br><p id=cnd8:81.7><span class=root>idaṁ diṭṭhimamattaṁ … </span><br><p id=cnd8:81.8><span class=root>taṇhāmamattaṁ pahāya diṭṭhimamattaṁ paṭinissajjitvā mamatte jahitvā cajitvā pajahitvā vinodetvā byantīkaritvā anabhāvaṁ gametvāti—</span><br><p id=cnd8:81.9><span class=root>bhikkhu caraṁ hitvā mamāyitāni. </span><br><p id=cnd8:82.1><span class=root>Jātiṁ jaraṁ sokapariddavañca, idheva vidvā pajaheyya dukkhanti. </span><br><p id=cnd8:82.2><span class=root>Jātīti yā tesaṁ tesaṁ sattānaṁ …pe… </span><br><p id=cnd8:82.3><span class=root>jaranti yā tesaṁ tesaṁ sattānaṁ …pe… </span><br><p id=cnd8:82.4><span class=root>sokoti ñātibyasanena vā phuṭṭhassa …pe… </span><br><p id=cnd8:82.5><span class=root>paridevoti ñātibyasanena vā phuṭṭhassa …pe… </span><br><p id=cnd8:82.6><span class=root>idhāti imissā diṭṭhiyā …pe… </span><br><p id=cnd8:82.7><span class=root>imasmiṁ manussaloke. </span><br><p id=cnd8:82.8><span class=root>Vidvāti vijjāgato ñāṇī vibhāvī medhāvī. </span><br><p id=cnd8:82.9><span class=root>Dukkhanti jātidukkhaṁ …pe… </span><br><p id=cnd8:82.10><span class=root>domanassupāyāsadukkhaṁ. </span><br><p id=cnd8:82.11><span class=root>Jātiṁ jaraṁ sokapariddavañca, idheva vidvā pajaheyya dukkhanti vijjāgato ñāṇī vibhāvī medhāvī idheva jātiñca jarañca sokapariddavañca dukkhañca pajaheyya vinodeyya byantīkareyya anabhāvaṁ gameyyāti—</span><br><p id=cnd8:82.12><span class=root>jātiṁ jaraṁ sokapariddavañca, idheva vidvā pajaheyya dukkhaṁ. </span><br><p id=cnd8:82.13><span class=root>Tenāha bhagavā—</span><br><p id=cnd8:83.1><span class=root>“Evaṁvihārī sato appamatto, </span><br><p id=cnd8:83.2><span class=root>Bhikkhu caraṁ hitvā mamāyitāni; </span><br><p id=cnd8:83.3><span class=root>Jātiṁ jaraṁ sokapariddavañca, </span><br><p id=cnd8:83.4><span class=root>Idheva vidvā pajaheyya dukkhan”ti. </span><br><p id=cnd8:84.1><span class=root>Etābhinandāmi vaco mahesino, </span><br><p id=cnd8:84.2><span class=root>Sukittitaṁ gotamanūpadhīkaṁ; </span><br><p id=cnd8:84.3><span class=root>Addhā hi bhagavā pahāsi dukkhaṁ, </span><br><p id=cnd8:84.4><span class=root>Tathā hi te vidito esa dhammo. </span><br><p id=cnd8:85.1><span class=root>Etābhinandāmi vaco mahesinoti. </span><br><p id=cnd8:85.2><span class=root>Etanti tuyhaṁ vacanaṁ byappathaṁ desanaṁ anusāsanaṁ anusiṭṭhaṁ nandāmi abhinandāmi modāmi anumodāmi icchāmi sādiyāmi patthayāmi pihayāmi abhijappāmi. </span><br><p id=cnd8:85.3><span class=root>Mahesinoti kiṁ mahesi bhagavā? </span><br><p id=cnd8:85.4><span class=root>Mahantaṁ sīlakkhandhaṁ esī gavesī pariyesīti mahesi …pe… </span><br><p id=cnd8:85.5><span class=root>kahaṁ narāsabhoti mahesīti—</span><br><p id=cnd8:85.6><span class=root>etābhinandāmi vaco mahesino. </span><br><p id=cnd8:86.1><span class=root>Sukittitaṁ gotamanūpadhīkanti. </span><br><p id=cnd8:86.2><span class=root>Sukittitanti sukittitaṁ suācikkhitaṁ sudesitaṁ supaññapitaṁ supaṭṭhapitaṁ suvivaritaṁ suvibhajitaṁ suuttānīkataṁ supakāsitanti—</span><br><p id=cnd8:86.3><span class=root>sukittitaṁ. </span><br><p id=cnd8:86.4><span class=root>Gotamanūpadhīkanti upadhī vuccanti kilesā ca khandhā ca abhisaṅkhārā ca. </span><br><p id=cnd8:86.5><span class=root>Upadhippahānaṁ upadhivūpasamaṁ upadhipaṭinissaggaṁ upadhipaṭipassaddhaṁ amataṁ nibbānanti—</span><br><p id=cnd8:86.6><span class=root>sukittitaṁ gotamanūpadhīkaṁ. </span><br><p id=cnd8:87.1><span class=root>Addhā hi bhagavā pahāsi dukkhanti. </span><br><p id=cnd8:87.2><span class=root>Addhāti ekaṁsavacanaṁ nissaṁsayavacanaṁ nikkaṅkhāvacanaṁ advejjhavacanaṁ adveḷhakavacanaṁ nirodhavacanaṁ apaṇṇakavacanaṁ avatthāpanavacanametaṁ—</span><br><p id=cnd8:87.3><span class=root>addhāti. </span><br><p id=cnd8:87.4><span class=root>Bhagavāti gāravādhivacanametaṁ …pe… sacchikā paññatti, yadidaṁ bhagavāti. </span><br><p id=cnd8:87.5><span class=root>Pahāsi dukkhanti jātidukkhaṁ jarādukkhaṁ byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ pahāsi pajahi vinodesi byantīkarosi anabhāvaṁ gamesīti—</span><br><p id=cnd8:87.6><span class=root>addhā hi bhagavā pahāsi dukkhaṁ. </span><br><p id=cnd8:88.1><span class=root>Tathā hi te vidito esa dhammoti tathā hi te vidito tulito tīrito vibhūto vibhāvito esa dhammoti—</span><br><p id=cnd8:88.2><span class=root>tathā hi te vidito esa dhammo. </span><br><p id=cnd8:88.3><span class=root>Tenāha so brāhmaṇo—</span><br><p id=cnd8:89.1><span class=root>“Etābhinandāmi vaco mahesino, </span><br><p id=cnd8:89.2><span class=root>Sukittitaṁ gotamanūpadhīkaṁ; </span><br><p id=cnd8:89.3><span class=root>Addhā hi bhagavā pahāsi dukkhaṁ, </span><br><p id=cnd8:89.4><span class=root>Tathā hi te vidito esa dhammo”ti. </span><br><p id=cnd8:90.1><span class=root>Te cāpi nūnappajaheyyu dukkhaṁ, </span><br><p id=cnd8:90.2><span class=root>Ye tvaṁ muni aṭṭhitaṁ ovadeyya; </span><br><p id=cnd8:90.3><span class=root>Taṁ taṁ namassāmi samecca nāga, </span><br><p id=cnd8:90.4><span class=root>Appeva maṁ bhagavā aṭṭhitaṁ ovadeyya. </span><br><p id=cnd8:91.1><span class=root>Te cāpi nūnappajaheyyu dukkhanti. </span><br><p id=cnd8:91.2><span class=root>Te cāpīti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca. </span><br><p id=cnd8:91.3><span class=root>Pajaheyyu dukkhanti jātidukkhaṁ jarādukkhaṁ byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ pajaheyyuṁ vinodeyyuṁ byantīkareyyuṁ anabhāvaṁ gameyyunti—</span><br><p id=cnd8:91.4><span class=root>te cāpi nūnappajaheyyu dukkhaṁ. </span><br><p id=cnd8:92.1><span class=root>Ye tvaṁ muni aṭṭhitaṁ ovadeyyāti. </span><br><p id=cnd8:92.2><span class=root>Yeti khattiye ca brāhmaṇe ca vesse ca sudde ca gahaṭṭhe ca pabbajite ca deve ca manusse ca. </span><br><p id=cnd8:92.3><span class=root>Tvanti bhagavantaṁ bhaṇati. </span><br><p id=cnd8:92.4><span class=root>Munīti monaṁ vuccati ñāṇaṁ …pe… saṅgajālamaticca so muni. </span><br><p id=cnd8:92.5><span class=root>Aṭṭhitaṁ ovadeyyāti aṭṭhitaṁ ovadeyya sakkaccaṁ ovadeyya abhiṇhaṁ ovadeyya punappunaṁ ovadeyya anusāseyyāti—</span><br><p id=cnd8:92.6><span class=root>ye tvaṁ muni aṭṭhitaṁ ovadeyya. </span><br><p id=cnd8:93.1><span class=root>Taṁ taṁ namassāmi samecca nāgāti. </span><br><p id=cnd8:93.2><span class=root>Tanti bhagavantaṁ bhaṇati. </span><br><p id=cnd8:93.3><span class=root>Namassāmīti kāyena vā namassāmi, vācāya vā namassāmi, cittena vā namassāmi, anvatthapaṭipattiyā vā namassāmi, dhammānudhammapaṭipattiyā vā namassāmi, sakkaromi garuṁ karomi mānemi pūjemi. </span><br><p id=cnd8:93.4><span class=root>Sameccāti samecca abhisamecca samāgantvā abhisamāgantvā sammukhā taṁ namassāmi. </span><br><p id=cnd8:93.5><span class=root>Nāgāti nāgo ca bhagavā āguṁ na karotīti—</span><br><p id=cnd8:93.6><span class=root>nāgo, na gacchatīti—</span><br><p id=cnd8:93.7><span class=root>nāgo, na āgacchatīti—</span><br><p id=cnd8:93.8><span class=root>nāgo. </span><br><p id=cnd8:93.9><span class=root>Kathaṁ bhagavā āguṁ na karotīti—</span><br><p id=cnd8:93.10><span class=root>nāgo? </span><br><p id=cnd8:93.11><span class=root>Āgu vuccati pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā. </span><br><p id=cnd8:94.1><span class=root>Āguṁ na karoti kiñci loke, </span><br><p id=cnd8:94.2><span class=root>(sabhiyāti bhagavā) </span><br><p id=cnd8:94.3><span class=root>Sabbasaṁyoge visajja bandhanāni; </span><br><p id=cnd8:94.4><span class=root>Sabbattha na sajjatī vimutto, </span><br><p id=cnd8:94.5><span class=root>Nāgo tādi pavuccate tathattāti. </span><br><p id=cnd8:95.1><span class=root>Evaṁ bhagavā āguṁ na karotīti—</span><br><p id=cnd8:95.2><span class=root>nāgo. </span><br><p id=cnd8:96.1><span class=root>Kathaṁ bhagavā na gacchatīti—</span><br><p id=cnd8:96.2><span class=root>nāgo. </span><br><p id=cnd8:96.3><span class=root>Bhagavā na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, na rāgavasena gacchati, na dosavasena gacchati, na mohavasena gacchati, na mānavasena gacchati, na diṭṭhivasena gacchati, na uddhaccavasena gacchati, na vicikicchāvasena gacchati, na anusayavasena gacchati, na vaggehi dhammehi yāyati nīyati vuyhati saṁharīyati. </span><br><p id=cnd8:96.4><span class=root>Evaṁ bhagavā na gacchatīti—</span><br><p id=cnd8:96.5><span class=root>nāgo. </span><br><p id=cnd8:97.1><span class=root>Kathaṁ bhagavā na āgacchatīti—</span><br><p id=cnd8:97.2><span class=root>nāgo. </span><br><p id=cnd8:97.3><span class=root>Sotāpattimaggena ye kilesā pahīnā te kilese na puneti na pacceti na paccāgacchati. </span><br><p id=cnd8:97.4><span class=root>Sakadāgāmimaggena …pe… </span><br><p id=cnd8:97.5><span class=root>anāgāmimaggena … </span><br><p id=cnd8:97.6><span class=root>arahattamaggena ye kilesā pahīnā te kilese na puneti na pacceti na paccāgacchati. </span><br><p id=cnd8:97.7><span class=root>Evaṁ bhagavā na āgacchatīti nāgoti—</span><br><p id=cnd8:97.8><span class=root>taṁ taṁ namassāmi samecca nāga. </span><br><p id=cnd8:98.1><span class=root>Appeva maṁ bhagavā aṭṭhitaṁ ovadeyyāti appeva maṁ bhagavā aṭṭhitaṁ ovadeyya sakkaccaṁ ovadeyya abhiṇhaṁ ovadeyya punappunaṁ ovadeyya anusāseyyāti—</span><br><p id=cnd8:98.2><span class=root>appeva maṁ bhagavā aṭṭhitaṁ ovadeyya. </span><br><p id=cnd8:98.3><span class=root>Tenāha so brāhmaṇo—</span><br><p id=cnd8:99.1><span class=root>“Te cāpi nūnappajaheyyu dukkhaṁ, </span><br><p id=cnd8:99.2><span class=root>Ye tvaṁ muni aṭṭhitaṁ ovadeyya; </span><br><p id=cnd8:99.3><span class=root>Taṁ taṁ namassāmi samecca nāga, </span><br><p id=cnd8:99.4><span class=root>Appeva maṁ bhagavā aṭṭhitaṁ ovadeyyā”ti. </span><br><p id=cnd8:100.1><span class=root>Yaṁ brāhmaṇaṁ vedagumābhijaññā, </span><br><p id=cnd8:100.2><span class=root>Akiñcanaṁ kāmabhave asattaṁ; </span><br><p id=cnd8:100.3><span class=root>Addhā hi so oghamimaṁ atāri, </span><br><p id=cnd8:100.4><span class=root>Tiṇṇo ca pāraṁ akhilo akaṅkho. </span><br><p id=cnd8:101.1><span class=root>Yaṁ brāhmaṇaṁ vedagumābhijaññāti. </span><br><p id=cnd8:101.2><span class=root>Brāhmaṇoti sattannaṁ dhammānaṁ bāhitattā brāhmaṇo. </span><br><p id=cnd8:101.3><span class=root>Sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito hoti, rāgo bāhito hoti, doso bāhito hoti, moho bāhito hoti, māno bāhito hoti. </span><br><p id=cnd8:101.4><span class=root>Bāhitāssa honti pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā. </span><br><p id=cnd8:102.1><span class=root>Bāhitvā sabbapāpakāni, </span><br><p id=cnd8:102.2><span class=root>(sabhiyāti bhagavā) </span><br><p id=cnd8:102.3><span class=root>Vimalo sādhusamāhito ṭhitatto; </span><br><p id=cnd8:102.4><span class=root>Saṁsāramaticca kevalī so, </span><br><p id=cnd8:102.5><span class=root>Asito tādi pavuccate sa brahmā. </span><br><p id=cnd8:103.1><span class=root>Vedagūti vedo vuccati catūsu maggesu ñāṇaṁ …pe… </span><br><p id=cnd8:103.2><span class=root>sabbaṁ vedamaticca vedagū soti. </span><br><p id=cnd8:103.3><span class=root>Abhijaññāti abhijāneyya ājāneyya vijāneyya paṭivijāneyya paṭivijjheyyāti—</span><br><p id=cnd8:103.4><span class=root>yaṁ brāhmaṇaṁ vedagumābhijaññā. </span><br><p id=cnd8:104.1><span class=root>Akiñcanaṁ kāmabhave asattanti. </span><br><p id=cnd8:104.2><span class=root>Akiñcananti rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ kilesakiñcanaṁ duccaritakiñcanaṁ, yassete kiñcanā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati akiñcano. </span><br><p id=cnd8:104.3><span class=root>Kāmāti uddānato dve kāmā—</span><br><p id=cnd8:104.4><span class=root>vatthukāmā ca kilesakāmā ca …pe… </span><br><p id=cnd8:104.5><span class=root>ime vuccanti vatthukāmā …pe… </span><br><p id=cnd8:104.6><span class=root>ime vuccanti kilesakāmā. </span><br><p id=cnd8:104.7><span class=root>Bhavāti dve bhavā—</span><br><p id=cnd8:104.8><span class=root>kammabhavo ca paṭisandhiko ca punabbhavo …pe… </span><br><p id=cnd8:104.9><span class=root>ayaṁ paṭisandhiko punabbhavo. </span><br><p id=cnd8:104.10><span class=root>Akiñcanaṁ kāmabhave asattanti akiñcanaṁ puggalaṁ kāmabhave ca asattaṁ alaggaṁ alaggitaṁ apalibuddhaṁ nikkhantaṁ nissaṭaṁ vippamuttaṁ visaññuttaṁ vimariyādikatena cetasā viharantanti—</span><br><p id=cnd8:104.11><span class=root>akiñcanaṁ kāmabhave asattaṁ. </span><br><p id=cnd8:105.1><span class=root>Addhā hi so oghamimaṁ atārīti. </span><br><p id=cnd8:105.2><span class=root>Addhāti ekaṁsavacanaṁ …pe… </span><br><p id=cnd8:105.3><span class=root>avatthāpanavacanametaṁ—</span><br><p id=cnd8:105.4><span class=root>addhāti. </span><br><p id=cnd8:105.5><span class=root>Oghanti kāmoghaṁ bhavoghaṁ diṭṭhoghaṁ avijjoghaṁ. </span><br><p id=cnd8:105.6><span class=root>Atārīti uttari patari samatikkami vītivattayīti—</span><br><p id=cnd8:105.7><span class=root>addhā hi so oghamimaṁ atāri. </span><br><p id=cnd8:106.1><span class=root>Tiṇṇo ca pāraṁ akhilo akaṅkhoti. </span><br><p id=cnd8:106.2><span class=root>Tiṇṇoti kāmoghaṁ tiṇṇo, bhavoghaṁ tiṇṇo, diṭṭhoghaṁ tiṇṇo, avijjoghaṁ tiṇṇo, saṁsārapathaṁ tiṇṇo uttiṇṇo nitthiṇṇo atikkanto samatikkanto vītivatto. </span><br><p id=cnd8:106.3><span class=root>So vutthavāso ciṇṇacaraṇo gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo, pahīnakileso paṭividdhākuppo sacchikatanirodho. </span><br><p id=cnd8:106.4><span class=root>Dukkhaṁ tassa pariññātaṁ, samudayo pahīno, maggo bhāvito, nirodho sacchikato, abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ. </span><br><p id=cnd8:106.5><span class=root>So ukkhittapaligho saṅkiṇṇaparikkho abbuḷhesiko niraggaḷo ariyo pannaddhajo pannabhāro visaññutto pañcaṅgavippahīno chaḷaṅgasamannāgato ekārakkho caturāpasseno panuṇṇapaccekasacco samavayasaṭṭhesano anāvilasaṅkappo passaddhakāyasaṅkhāro suvimuttacitto suvimuttapañño kevalī vusitavā uttamapuriso paramapuriso paramapattippatto. </span><br><p id=cnd8:106.6><span class=root>So neva ācināti na apacināti, apacinitvā ṭhito. </span><br><p id=cnd8:106.7><span class=root>Neva pajahati na upādiyati, pajahitvā ṭhito. </span><br><p id=cnd8:106.8><span class=root>Neva visineti na ussineti, visinetvā ṭhito. </span><br><p id=cnd8:106.9><span class=root>Neva vidhūpeti na sandhūpeti, vidhūpetvā ṭhito. </span><br><p id=cnd8:106.10><span class=root>Asekkhena sīlakkhandhena samannāgatattā ṭhito. </span><br><p id=cnd8:106.11><span class=root>Asekkhena samādhikkhandhena …pe… </span><br><p id=cnd8:106.12><span class=root>paññākkhandhena … </span><br><p id=cnd8:106.13><span class=root>vimuttikkhandhena … </span><br><p id=cnd8:106.14><span class=root>vimuttiñāṇadassanakkhandhena samannāgatattā ṭhito. </span><br><p id=cnd8:106.15><span class=root>Saccaṁ sampaṭipādayitvā ṭhito. </span><br><p id=cnd8:106.16><span class=root>Ejaṁ samatikkamitvā ṭhito. </span><br><p id=cnd8:106.17><span class=root>Kilesaggiṁ pariyādiyitvā ṭhito. </span><br><p id=cnd8:106.18><span class=root>Aparigamanatāya ṭhito. </span><br><p id=cnd8:106.19><span class=root>Kathaṁ samādāya ṭhito? </span><br><p id=cnd8:106.20><span class=root>Vimuttipaṭisevanatāya ṭhito. </span><br><p id=cnd8:106.21><span class=root>Mettāya pārisuddhiyā ṭhito. </span><br><p id=cnd8:106.22><span class=root>Karuṇāya …pe… </span><br><p id=cnd8:106.23><span class=root>muditāya … </span><br><p id=cnd8:106.24><span class=root>upekkhāya pārisuddhiyā ṭhito. </span><br><p id=cnd8:106.25><span class=root>Accantapārisuddhiyā ṭhito. </span><br><p id=cnd8:106.26><span class=root>Atammayatāya pārisuddhiyā ṭhito. </span><br><p id=cnd8:106.27><span class=root>Vimuttattā ṭhito. </span><br><p id=cnd8:106.28><span class=root>Santussitattā ṭhito. </span><br><p id=cnd8:106.29><span class=root>Khandhapariyante ṭhito. </span><br><p id=cnd8:106.30><span class=root>Dhātupariyante ṭhito. </span><br><p id=cnd8:106.31><span class=root>Āyatanapariyante ṭhito. </span><br><p id=cnd8:106.32><span class=root>Gatipariyante ṭhito. </span><br><p id=cnd8:106.33><span class=root>Upapattipariyante ṭhito. </span><br><p id=cnd8:106.34><span class=root>Paṭisandhipariyante ṭhito. </span><br><p id=cnd8:106.35><span class=root>Bhavapariyante ṭhito. </span><br><p id=cnd8:106.36><span class=root>Saṁsārapariyante ṭhito. </span><br><p id=cnd8:106.37><span class=root>Vaṭṭapariyante ṭhito. </span><br><p id=cnd8:106.38><span class=root>Antimabhave ṭhito. </span><br><p id=cnd8:106.39><span class=root>Antime samussaye ṭhito. </span><br><p id=cnd8:106.40><span class=root>Antimadehadharo arahā. </span><br><p id=cnd8:107.1><span class=root>“Tassāyaṁ pacchimako bhavo, </span><br><p id=cnd8:107.2><span class=root>Carimoyaṁ samussayo; </span><br><p id=cnd8:107.3><span class=root>Jātimaraṇasaṁsāro, </span><br><p id=cnd8:107.4><span class=root>Natthi tassa punabbhavo”ti. </span><br><p id=cnd8:108.1><span class=root>Tiṇṇo ca pāranti pāraṁ vuccati amataṁ nibbānaṁ. </span><br><p id=cnd8:108.2><span class=root>Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. </span><br><p id=cnd8:108.3><span class=root>So pāragato pārappatto antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto leṇagato leṇappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto. </span><br><p id=cnd8:108.4><span class=root>So vutthavāso ciṇṇacaraṇo …pe… jātimaraṇasaṁsāro, natthi tassa punabbhavoti—</span><br><p id=cnd8:108.5><span class=root>tiṇṇo ca pāraṁ. </span><br><p id=cnd8:109.1><span class=root>Akhiloti rāgo khilo, doso khilo, moho khilo, kodho khilo, upanāho khilo …pe… </span><br><p id=cnd8:109.2><span class=root>sabbākusalābhisaṅkhārā khilā. </span><br><p id=cnd8:109.3><span class=root>Yassete khilā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā so vuccati akhilo. </span><br><p id=cnd8:109.4><span class=root>Akaṅkhoti dukkhe kaṅkhā, dukkhasamudaye kaṅkhā, dukkhanirodhe kaṅkhā, dukkhanirodhagāminiyā paṭipadāya kaṅkhā, pubbante kaṅkhā, aparante kaṅkhā, pubbantāparante kaṅkhā, idappaccayatāpaṭiccasamuppannesu dhammesu kaṅkhā, yā evarūpā kaṅkhā kaṅkhāyanā kaṅkhāyitattaṁ vimati vicikicchā dveḷhakaṁ dvedhāpatho saṁsayo anekaṁsaggāho āsappanā parisappanā apariyogāhanā chambhitattaṁ cittassa manovilekho. </span><br><p id=cnd8:109.5><span class=root>Yassete kaṅkhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā so vuccati akaṅkhoti—</span><br><p id=cnd8:109.6><span class=root>tiṇṇo ca pāraṁ akhilo akaṅkho. </span><br><p id=cnd8:109.7><span class=root>Tenāha bhagavā—</span><br><p id=cnd8:110.1><span class=root>“Yaṁ brāhmaṇaṁ vedagumābhijaññā, </span><br><p id=cnd8:110.2><span class=root>Akiñcanaṁ kāmabhave asattaṁ; </span><br><p id=cnd8:110.3><span class=root>Addhā hi so oghamimaṁ atāri, </span><br><p id=cnd8:110.4><span class=root>Tiṇṇo ca pāraṁ akhilo akaṅkho”ti. </span><br><p id=cnd8:111.1><span class=root>Vidvā ca yo vedagū naro idha, </span><br><p id=cnd8:111.2><span class=root>Bhavābhave saṅgamimaṁ visajja; </span><br><p id=cnd8:111.3><span class=root>So vītataṇho anīgho nirāso, </span><br><p id=cnd8:111.4><span class=root>Atāri so jātijaranti brūmi. </span><br><p id=cnd8:112.1><span class=root>Vidvā ca yo vedagū naro idhāti. </span><br><p id=cnd8:112.2><span class=root>Vidvāti vijjāgato ñāṇī vibhāvī medhāvī. </span><br><p id=cnd8:112.3><span class=root>Yoti yo yādiso …pe… </span><br><p id=cnd8:112.4><span class=root>manusso vā. </span><br><p id=cnd8:112.5><span class=root>Vedagūti vedo vuccati catūsu maggesu ñāṇaṁ paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi. </span><br><p id=cnd8:112.6><span class=root>Tehi vedehi jātijarāmaraṇassa antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto leṇagato leṇappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto. </span><br><p id=cnd8:112.7><span class=root>Vedānaṁ vā antagatoti vedagū, vedehi vā antagatoti vedagū, sattannaṁ vā dhammānaṁ viditattā vedagū. </span><br><p id=cnd8:112.8><span class=root>Sakkāyadiṭṭhi viditā hoti, vicikicchā …pe… </span><br><p id=cnd8:112.9><span class=root>sīlabbataparāmāso … </span><br><p id=cnd8:112.10><span class=root>rāgo … </span><br><p id=cnd8:112.11><span class=root>doso … </span><br><p id=cnd8:112.12><span class=root>moho … </span><br><p id=cnd8:112.13><span class=root>māno vidito hoti. </span><br><p id=cnd8:112.14><span class=root>Viditāssa honti pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā. </span><br><p id=cnd8:113.1><span class=root>Vedāni viceyya kevalāni, </span><br><p id=cnd8:113.2><span class=root>(sabhiyāti bhagavā) </span><br><p id=cnd8:113.3><span class=root>Samaṇānaṁ yānīdhatthi brāhmaṇānaṁ; </span><br><p id=cnd8:113.4><span class=root>Sabbavedanāsu vītarāgo, </span><br><p id=cnd8:113.5><span class=root>Sabbaṁ vedamaticca vedagū so. </span><br><p id=cnd8:114.1><span class=root>Naroti satto naro mānavo poso puggalo jīvo jāgu jantu indagu manujo. </span><br><p id=cnd8:114.2><span class=root>Idhāti imissā diṭṭhiyā …pe… </span><br><p id=cnd8:114.3><span class=root>imasmiṁ manussaloketi—</span><br><p id=cnd8:114.4><span class=root>vidvā ca yo vedagū naro idha. </span><br><p id=cnd8:115.1><span class=root>Bhavābhave saṅgamimaṁ visajjāti. </span><br><p id=cnd8:115.2><span class=root>Bhavābhaveti bhavābhave kammabhave punabbhave kāmabhave, kammabhave kāmabhave punabbhave rūpabhave, kammabhave rūpabhave punabbhave arūpabhave, kammabhave arūpabhave punabbhave punappunabbhave, punappunagatiyā punappunaupapattiyā punappunapaṭisandhiyā punappunaattabhāvābhinibbattiyā. </span><br><p id=cnd8:115.3><span class=root>Saṅgāti satta saṅgā—</span><br><p id=cnd8:115.4><span class=root>rāgasaṅgo, dosasaṅgo, mohasaṅgo, mānasaṅgo, diṭṭhisaṅgo, kilesasaṅgo, duccaritasaṅgo. </span><br><p id=cnd8:115.5><span class=root>Visajjāti saṅge vosajjetvā vā visajja. </span><br><p id=cnd8:115.6><span class=root>Atha vā saṅge bandhe vibandhe ābandhe lagge laggite palibuddhe bandhane phoṭayitvā vā visajja. </span><br><p id=cnd8:115.7><span class=root>Yathā yānaṁ vā vayhaṁ vā rathaṁ vā sakaṭaṁ vā sandamānikaṁ vā sajjaṁ visajjaṁ karonti vikopenti—</span><br><p id=cnd8:115.8><span class=root>evameva te saṅge vosajjetvā vā visajja. </span><br><p id=cnd8:115.9><span class=root>Atha vā saṅge bandhe vibandhe ābandhe lagge laggite palibuddhe bandhane phoṭayitvā vā visajjāti—</span><br><p id=cnd8:115.10><span class=root>bhavābhave saṅgamimaṁ visajja. </span><br><p id=cnd8:116.1><span class=root>So vītataṇho anīgho nirāso, atāri so jātijaranti brūmīti. </span><br><p id=cnd8:116.2><span class=root>Taṇhāti rūpataṇhā …pe… dhammataṇhā … yassesā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati vītataṇho vigatataṇho cattataṇho vantataṇho muttataṇho pahīnataṇho paṭinissaṭṭhataṇho vītarāgo cattarāgo pahīnarāgo paṭinissaṭṭharāgo nicchāto nibbuto sītibhūto sukhappaṭisaṁvedī brahmabhūtena attanā viharatīti—</span><br><p id=cnd8:116.3><span class=root>so vītataṇho. </span><br><p id=cnd8:116.4><span class=root>Anīghoti rāgo nīgho, doso nīgho, moho nīgho, kodho nīgho, upanāho nīgho …pe… sabbākusalābhisaṅkhārā nīghā. </span><br><p id=cnd8:116.5><span class=root>Yassete nīghā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati anīgho. </span><br><p id=cnd8:116.6><span class=root>Nirāsoti āsā vuccati taṇhā. </span><br><p id=cnd8:116.7><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=cnd8:116.8><span class=root>Yassesā āsā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati nirāso. </span><br><p id=cnd8:116.9><span class=root>Jātīti yā tesaṁ tesaṁ sattānaṁ …pe… āyatanānaṁ paṭilābho. </span><br><p id=cnd8:116.10><span class=root>Jarāti yā tesaṁ tesaṁ sattānaṁ …pe… indriyānaṁ paripāko. </span><br><p id=cnd8:116.11><span class=root>Ayaṁ vuccati jarā. </span><br><p id=cnd8:116.12><span class=root>So vītataṇho anīgho nirāso, atāri so jātijaranti brūmīti yo so vītataṇho anīgho ca nirāso ca, so kho jātijarāmaraṇaṁ atari uttari patari samatikkami vītivattayīti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—</span><br><p id=cnd8:116.13><span class=root>so vītataṇho anīgho nirāso, atāri so jātijaranti brūmi. </span><br><p id=cnd8:116.14><span class=root>Tenāha bhagavā—</span><br><p id=cnd8:117.1><span class=root>“Vidvā ca yo vedagū naro idha, </span><br><p id=cnd8:117.2><span class=root>Bhavābhave saṅgamimaṁ visajja; </span><br><p id=cnd8:117.3><span class=root>So vītataṇho anīgho nirāso, </span><br><p id=cnd8:117.4><span class=root>Atāri so jātijaranti brūmī”ti. </span><br><p id=cnd8:118.1><span class=root>Saha gāthāpariyosānā …pe… </span><br><p id=cnd8:118.2><span class=root>satthā me, bhante bhagavā, sāvakohamasmīti. </span><br><p id=cnd8:118.3><span class=root>Mettagūmāṇavapucchāniddeso catuttho. </span><br></main><footer class="container footer"><small><a href=/about/>Contact info</a></small></footer>