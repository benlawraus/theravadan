<!doctypehtml><html lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><link href=/static/canon/css/author_toggle.css rel=stylesheet><style></style><script src=/static/canon/js/no-flash-theme.js></script><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><button aria-label="Toggle dark mode"class=theme-toggle id=theme-toggle><span class=light-icon>🔆</span> <span class=dark-icon>🌙</span></button></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/tha-ap.html> Therāpadāna </a></ul></nav><main class=container><p>From:<div class=flex-between><a href=/canon/en/pli/ms/sutta/kn/tha-ap/tha-ap0007.html>Previous</a><a href=/canon/en/pli/ms/sutta/kn/tha-ap/tha-ap0009.html>Next</a></div><p><div class=verse-container id=tha-ap8:0.1><span>Therāpadāna </span></div><p><div class=verse-container id=tha-ap8:0.2><span>Buddhavagga </span></div><p><div class=verse-container id=tha-ap8:0.3><span class=big-bold>Upālittheraapadāna </span></div><p><div class=verse-container id=tha-ap8:1.1><span>“Nagare haṁsavatiyā, </span></div><p><div class=verse-container id=tha-ap8:1.2><span>sujāto nāma brāhmaṇo; </span></div><p><div class=verse-container id=tha-ap8:1.3><span>Asītikoṭinicayo, </span></div><p><div class=verse-container id=tha-ap8:1.4><span>pahūtadhanadhaññavā. </span></div><p><div class=verse-container id=tha-ap8:2.1><span>Ajjhāyako mantadharo, </span></div><p><div class=verse-container id=tha-ap8:2.2><span>tiṇṇaṁ vedāna pāragū; </span></div><p><div class=verse-container id=tha-ap8:2.3><span>Lakkhaṇe itihāse ca, </span></div><p><div class=verse-container id=tha-ap8:2.4><span>sadhamme pāramiṁ gato. </span></div><p><div class=verse-container id=tha-ap8:3.1><span>Paribbājā ekasikhā, </span></div><p><div class=verse-container id=tha-ap8:3.2><span>gotamā buddhasāvakā; </span></div><p><div class=verse-container id=tha-ap8:3.3><span>Carakā tāpasā ceva, </span></div><p><div class=verse-container id=tha-ap8:3.4><span>caranti mahiyā tadā. </span></div><p><div class=verse-container id=tha-ap8:4.1><span>Tepi maṁ parivārenti, </span></div><p><div class=verse-container id=tha-ap8:4.2><span>brāhmaṇo vissuto iti; </span></div><p><div class=verse-container id=tha-ap8:4.3><span>Bahujjano maṁ pūjeti, </span></div><p><div class=verse-container id=tha-ap8:4.4><span>nāhaṁ pūjemi kiñcanaṁ. </span></div><p><div class=verse-container id=tha-ap8:5.1><span>Pūjārahaṁ na passāmi, </span></div><p><div class=verse-container id=tha-ap8:5.2><span>mānatthaddho ahaṁ tadā; </span></div><p><div class=verse-container id=tha-ap8:5.3><span>Buddhoti vacanaṁ natthi, </span></div><p><div class=verse-container id=tha-ap8:5.4><span>tāva nuppajjate jino. </span></div><p><div class=verse-container id=tha-ap8:6.1><span>Accayena ahorattaṁ, </span></div><p><div class=verse-container id=tha-ap8:6.2><span>padumuttaranāmako; </span></div><p><div class=verse-container id=tha-ap8:6.3><span>Sabbaṁ tamaṁ vinodetvā, </span></div><p><div class=verse-container id=tha-ap8:6.4><span>loke uppajji cakkhumā. </span></div><p><div class=verse-container id=tha-ap8:7.1><span>Vitthārike bāhujaññe, </span></div><p><div class=verse-container id=tha-ap8:7.2><span>puthubhūte ca sāsane; </span></div><p><div class=verse-container id=tha-ap8:7.3><span>Upāgami tadā buddho, </span></div><p><div class=verse-container id=tha-ap8:7.4><span>nagaraṁ haṁsasavhayaṁ. </span></div><p><div class=verse-container id=tha-ap8:8.1><span>Pitu atthāya so buddho, </span></div><p><div class=verse-container id=tha-ap8:8.2><span>dhammaṁ desesi cakkhumā; </span></div><p><div class=verse-container id=tha-ap8:8.3><span>Tena kālena parisā, </span></div><p><div class=verse-container id=tha-ap8:8.4><span>samantā yojanaṁ tadā. </span></div><p><div class=verse-container id=tha-ap8:9.1><span>Sammato manujānaṁ so, </span></div><p><div class=verse-container id=tha-ap8:9.2><span>sunando nāma tāpaso; </span></div><p><div class=verse-container id=tha-ap8:9.3><span>Yāvatā buddhaparisā, </span></div><p><div class=verse-container id=tha-ap8:9.4><span>pupphehacchādayī tadā. </span></div><p><div class=verse-container id=tha-ap8:10.1><span>Catusaccaṁ pakāsente, </span></div><p><div class=verse-container id=tha-ap8:10.2><span>seṭṭhe ca pupphamaṇḍape; </span></div><p><div class=verse-container id=tha-ap8:10.3><span>Koṭisatasahassānaṁ, </span></div><p><div class=verse-container id=tha-ap8:10.4><span>dhammābhisamayo ahu. </span></div><p><div class=verse-container id=tha-ap8:11.1><span>Sattarattindivaṁ buddho, </span></div><p><div class=verse-container id=tha-ap8:11.2><span>vassetvā dhammavuṭṭhiyo; </span></div><p><div class=verse-container id=tha-ap8:11.3><span>Aṭṭhame divase patte, </span></div><p><div class=verse-container id=tha-ap8:11.4><span>sunandaṁ kittayī jino. </span></div><p><div class=verse-container id=tha-ap8:12.1><span>Devaloke manusse vā, </span></div><p><div class=verse-container id=tha-ap8:12.2><span>saṁsaranto ayaṁ bhave; </span></div><p><div class=verse-container id=tha-ap8:12.3><span>Sabbesaṁ pavaro hutvā, </span></div><p><div class=verse-container id=tha-ap8:12.4><span>bhavesu saṁsarissati. </span></div><p><div class=verse-container id=tha-ap8:13.1><span>Kappasatasahassamhi, </span></div><p><div class=verse-container id=tha-ap8:13.2><span>okkākakulasambhavo; </span></div><p><div class=verse-container id=tha-ap8:13.3><span>Gotamo nāma gottena, </span></div><p><div class=verse-container id=tha-ap8:13.4><span>satthā loke bhavissati. </span></div><p><div class=verse-container id=tha-ap8:14.1><span>Tassa dhammesu dāyādo, </span></div><p><div class=verse-container id=tha-ap8:14.2><span>oraso dhammanimmito; </span></div><p><div class=verse-container id=tha-ap8:14.3><span>Mantāṇiputto puṇṇoti, </span></div><p><div class=verse-container id=tha-ap8:14.4><span>hessati satthu sāvako. </span></div><p><div class=verse-container id=tha-ap8:15.1><span>Evaṁ kittayi sambuddho, </span></div><p><div class=verse-container id=tha-ap8:15.2><span>sunandaṁ tāpasaṁ tadā; </span></div><p><div class=verse-container id=tha-ap8:15.3><span>Hāsayanto janaṁ sabbaṁ, </span></div><p><div class=verse-container id=tha-ap8:15.4><span>dassayanto sakaṁ balaṁ. </span></div><p><div class=verse-container id=tha-ap8:16.1><span>Katañjalī namassanti, </span></div><p><div class=verse-container id=tha-ap8:16.2><span>sunandaṁ tāpasaṁ janā; </span></div><p><div class=verse-container id=tha-ap8:16.3><span>Buddhe kāraṁ karitvāna, </span></div><p><div class=verse-container id=tha-ap8:16.4><span>sodhesi gatimattano. </span></div><p><div class=verse-container id=tha-ap8:17.1><span>Tattha me ahu saṅkappo, </span></div><p><div class=verse-container id=tha-ap8:17.2><span>sutvāna munino vacaṁ; </span></div><p><div class=verse-container id=tha-ap8:17.3><span>Ahampi kāraṁ kassāmi, </span></div><p><div class=verse-container id=tha-ap8:17.4><span>yathā passāmi gotamaṁ. </span></div><p><div class=verse-container id=tha-ap8:18.1><span>Evāhaṁ cintayitvāna, </span></div><p><div class=verse-container id=tha-ap8:18.2><span>kiriyaṁ cintayiṁ mama; </span></div><p><div class=verse-container id=tha-ap8:18.3><span>Kyāhaṁ kammaṁ ācarāmi, </span></div><p><div class=verse-container id=tha-ap8:18.4><span>puññakkhette anuttare. </span></div><p><div class=verse-container id=tha-ap8:19.1><span>Ayañca pāṭhiko bhikkhu, </span></div><p><div class=verse-container id=tha-ap8:19.2><span>sabbapāṭhissa sāsane; </span></div><p><div class=verse-container id=tha-ap8:19.3><span>Vinaye agganikkhitto, </span></div><p><div class=verse-container id=tha-ap8:19.4><span>taṁ ṭhānaṁ patthaye ahaṁ. </span></div><p><div class=verse-container id=tha-ap8:20.1><span>Idaṁ me amitaṁ bhogaṁ, </span></div><p><div class=verse-container id=tha-ap8:20.2><span>akkhobhaṁ sāgarūpamaṁ; </span></div><p><div class=verse-container id=tha-ap8:20.3><span>Tena bhogena buddhassa, </span></div><p><div class=verse-container id=tha-ap8:20.4><span>ārāmaṁ māpaye ahaṁ. </span></div><p><div class=verse-container id=tha-ap8:21.1><span>Sobhanaṁ nāma ārāmaṁ, </span></div><p><div class=verse-container id=tha-ap8:21.2><span>nagarassa puratthato; </span></div><p><div class=verse-container id=tha-ap8:21.3><span>Kiṇitvā satasahassena, </span></div><p><div class=verse-container id=tha-ap8:21.4><span>saṅghārāmaṁ amāpayiṁ. </span></div><p><div class=verse-container id=tha-ap8:22.1><span>Kūṭāgāre ca pāsāde, </span></div><p><div class=verse-container id=tha-ap8:22.2><span>maṇḍape hammiye guhā; </span></div><p><div class=verse-container id=tha-ap8:22.3><span>Caṅkame sukate katvā, </span></div><p><div class=verse-container id=tha-ap8:22.4><span>saṅghārāmaṁ amāpayiṁ. </span></div><p><div class=verse-container id=tha-ap8:23.1><span>Jantāgharaṁ aggisālaṁ, </span></div><p><div class=verse-container id=tha-ap8:23.2><span>atho udakamāḷakaṁ; </span></div><p><div class=verse-container id=tha-ap8:23.3><span>Nhānagharaṁ māpayitvā, </span></div><p><div class=verse-container id=tha-ap8:23.4><span>bhikkhusaṅghassadāsahaṁ. </span></div><p><div class=verse-container id=tha-ap8:24.1><span>Āsandiyo pīṭhake ca, </span></div><p><div class=verse-container id=tha-ap8:24.2><span>paribhoge ca bhājane; </span></div><p><div class=verse-container id=tha-ap8:24.3><span>Ārāmikañca bhesajjaṁ, </span></div><p><div class=verse-container id=tha-ap8:24.4><span>sabbametaṁ adāsahaṁ. </span></div><p><div class=verse-container id=tha-ap8:25.1><span>Ārakkhaṁ paṭṭhapetvāna, </span></div><p><div class=verse-container id=tha-ap8:25.2><span>pākāraṁ kārayiṁ daḷhaṁ; </span></div><p><div class=verse-container id=tha-ap8:25.3><span>Mā naṁ koci viheṭhesi, </span></div><p><div class=verse-container id=tha-ap8:25.4><span>santacittāna tādinaṁ. </span></div><p><div class=verse-container id=tha-ap8:26.1><span>Satasahassenāvāsaṁ, </span></div><p><div class=verse-container id=tha-ap8:26.2><span>saṅghārāme amāpayiṁ; </span></div><p><div class=verse-container id=tha-ap8:26.3><span>Vepullaṁ taṁ māpayitvā, </span></div><p><div class=verse-container id=tha-ap8:26.4><span>sambuddhaṁ upanāmayiṁ. </span></div><p><div class=verse-container id=tha-ap8:27.1><span>Niṭṭhāpito mayārāmo, </span></div><p><div class=verse-container id=tha-ap8:27.2><span>sampaṭiccha tuvaṁ muni; </span></div><p><div class=verse-container id=tha-ap8:27.3><span>Niyyādessāmi taṁ vīra, </span></div><p><div class=verse-container id=tha-ap8:27.4><span>adhivāsehi cakkhuma. </span></div><p><div class=verse-container id=tha-ap8:28.1><span>Padumuttaro lokavidū, </span></div><p><div class=verse-container id=tha-ap8:28.2><span>āhutīnaṁ paṭiggaho; </span></div><p><div class=verse-container id=tha-ap8:28.3><span>Mama saṅkappamaññāya, </span></div><p><div class=verse-container id=tha-ap8:28.4><span>adhivāsesi nāyako. </span></div><p><div class=verse-container id=tha-ap8:29.1><span>Adhivāsanamaññāya, </span></div><p><div class=verse-container id=tha-ap8:29.2><span>sabbaññussa mahesino; </span></div><p><div class=verse-container id=tha-ap8:29.3><span>Bhojanaṁ paṭiyādetvā, </span></div><p><div class=verse-container id=tha-ap8:29.4><span>kālamārocayiṁ ahaṁ. </span></div><p><div class=verse-container id=tha-ap8:30.1><span>Ārocitamhi kālamhi, </span></div><p><div class=verse-container id=tha-ap8:30.2><span>padumuttaranāyako; </span></div><p><div class=verse-container id=tha-ap8:30.3><span>Khīṇāsavasahassehi, </span></div><p><div class=verse-container id=tha-ap8:30.4><span>ārāmaṁ me upāgami. </span></div><p><div class=verse-container id=tha-ap8:31.1><span>Nisinnaṁ kālamaññāya, </span></div><p><div class=verse-container id=tha-ap8:31.2><span>annapānena tappayiṁ; </span></div><p><div class=verse-container id=tha-ap8:31.3><span>Bhuttāviṁ kālamaññāya, </span></div><p><div class=verse-container id=tha-ap8:31.4><span>idaṁ vacanamabraviṁ. </span></div><p><div class=verse-container id=tha-ap8:32.1><span>Kīto satasahassena, </span></div><p><div class=verse-container id=tha-ap8:32.2><span>tattakeneva kārito; </span></div><p><div class=verse-container id=tha-ap8:32.3><span>Sobhano nāma ārāmo, </span></div><p><div class=verse-container id=tha-ap8:32.4><span>sampaṭiccha tuvaṁ muni. </span></div><p><div class=verse-container id=tha-ap8:33.1><span>Iminārāmadānena, </span></div><p><div class=verse-container id=tha-ap8:33.2><span>cetanāpaṇidhīhi ca; </span></div><p><div class=verse-container id=tha-ap8:33.3><span>Bhave nibbattamānohaṁ, </span></div><p><div class=verse-container id=tha-ap8:33.4><span>labhāmi mama patthitaṁ. </span></div><p><div class=verse-container id=tha-ap8:34.1><span>Paṭiggahetvā sambuddho, </span></div><p><div class=verse-container id=tha-ap8:34.2><span>saṅghārāmaṁ sumāpitaṁ; </span></div><p><div class=verse-container id=tha-ap8:34.3><span>Bhikkhusaṅghe nisīditvā, </span></div><p><div class=verse-container id=tha-ap8:34.4><span>idaṁ vacanamabravi. </span></div><p><div class=verse-container id=tha-ap8:35.1><span>Yo so buddhassa pādāsi, </span></div><p><div class=verse-container id=tha-ap8:35.2><span>saṅghārāmaṁ sumāpitaṁ; </span></div><p><div class=verse-container id=tha-ap8:35.3><span>Tamahaṁ kittayissāmi, </span></div><p><div class=verse-container id=tha-ap8:35.4><span>suṇātha mama bhāsato. </span></div><p><div class=verse-container id=tha-ap8:36.1><span>Hatthī assā rathā pattī, </span></div><p><div class=verse-container id=tha-ap8:36.2><span>senā ca caturaṅginī; </span></div><p><div class=verse-container id=tha-ap8:36.3><span>Parivāressantimaṁ niccaṁ, </span></div><p><div class=verse-container id=tha-ap8:36.4><span>saṅghārāmassidaṁ phalaṁ. </span></div><p><div class=verse-container id=tha-ap8:37.1><span>Saṭṭhi tūrasahassāni, </span></div><p><div class=verse-container id=tha-ap8:37.2><span>bheriyo samalaṅkatā; </span></div><p><div class=verse-container id=tha-ap8:37.3><span>Parivāressantimaṁ niccaṁ, </span></div><p><div class=verse-container id=tha-ap8:37.4><span>saṅghārāmassidaṁ phalaṁ. </span></div><p><div class=verse-container id=tha-ap8:38.1><span>Chaḷasītisahassāni, </span></div><p><div class=verse-container id=tha-ap8:38.2><span>nāriyo samalaṅkatā; </span></div><p><div class=verse-container id=tha-ap8:38.3><span>Vicittavatthābharaṇā, </span></div><p><div class=verse-container id=tha-ap8:38.4><span>āmuttamaṇikuṇḍalā. </span></div><p><div class=verse-container id=tha-ap8:39.1><span>Aḷārapamhā hasulā, </span></div><p><div class=verse-container id=tha-ap8:39.2><span>susaññā tanumajjhimā; </span></div><p><div class=verse-container id=tha-ap8:39.3><span>Parivāressantimaṁ niccaṁ, </span></div><p><div class=verse-container id=tha-ap8:39.4><span>saṅghārāmassidaṁ phalaṁ. </span></div><p><div class=verse-container id=tha-ap8:40.1><span>Tiṁsakappasahassāni, </span></div><p><div class=verse-container id=tha-ap8:40.2><span>devaloke ramissati; </span></div><p><div class=verse-container id=tha-ap8:40.3><span>Sahassakkhattuṁ devindo, </span></div><p><div class=verse-container id=tha-ap8:40.4><span>devarajjaṁ karissati. </span></div><p><div class=verse-container id=tha-ap8:41.1><span>Devarājena pattabbaṁ, </span></div><p><div class=verse-container id=tha-ap8:41.2><span>sabbaṁ paṭilabhissati; </span></div><p><div class=verse-container id=tha-ap8:41.3><span>Anūnabhogo hutvāna, </span></div><p><div class=verse-container id=tha-ap8:41.4><span>devarajjaṁ karissati. </span></div><p><div class=verse-container id=tha-ap8:42.1><span>Sahassakkhattuṁ cakkavattī, </span></div><p><div class=verse-container id=tha-ap8:42.2><span>rājā raṭṭhe bhavissati; </span></div><p><div class=verse-container id=tha-ap8:42.3><span>Pathabyā rajjaṁ vipulaṁ, </span></div><p><div class=verse-container id=tha-ap8:42.4><span>gaṇanāto asaṅkhiyaṁ. </span></div><p><div class=verse-container id=tha-ap8:43.1><span>Kappasatasahassamhi, </span></div><p><div class=verse-container id=tha-ap8:43.2><span>okkākakulasambhavo; </span></div><p><div class=verse-container id=tha-ap8:43.3><span>Gotamo nāma gottena, </span></div><p><div class=verse-container id=tha-ap8:43.4><span>satthā loke bhavissati. </span></div><p><div class=verse-container id=tha-ap8:44.1><span>Tassa dhammesu dāyādo, </span></div><p><div class=verse-container id=tha-ap8:44.2><span>oraso dhammanimmito; </span></div><p><div class=verse-container id=tha-ap8:44.3><span>Upāli nāma nāmena, </span></div><p><div class=verse-container id=tha-ap8:44.4><span>hessati satthu sāvako. </span></div><p><div class=verse-container id=tha-ap8:45.1><span>Vinaye pāramiṁ patvā, </span></div><p><div class=verse-container id=tha-ap8:45.2><span>ṭhānāṭhāne ca kovido; </span></div><p><div class=verse-container id=tha-ap8:45.3><span>Jinasāsanaṁ dhārento, </span></div><p><div class=verse-container id=tha-ap8:45.4><span>viharissatināsavo. </span></div><p><div class=verse-container id=tha-ap8:46.1><span>Sabbametaṁ abhiññāya, </span></div><p><div class=verse-container id=tha-ap8:46.2><span>gotamo sakyapuṅgavo; </span></div><p><div class=verse-container id=tha-ap8:46.3><span>Bhikkhusaṅghe nisīditvā, </span></div><p><div class=verse-container id=tha-ap8:46.4><span>etadagge ṭhapessati. </span></div><p><div class=verse-container id=tha-ap8:47.1><span>Aparimeyyupādāya, </span></div><p><div class=verse-container id=tha-ap8:47.2><span>patthemi tava sāsanaṁ; </span></div><p><div class=verse-container id=tha-ap8:47.3><span>So me attho anuppatto, </span></div><p><div class=verse-container id=tha-ap8:47.4><span>sabbasaṁyojanakkhayo. </span></div><p><div class=verse-container id=tha-ap8:48.1><span>Yathā sūlāvuto poso, </span></div><p><div class=verse-container id=tha-ap8:48.2><span>rājadaṇḍena tajjito; </span></div><p><div class=verse-container id=tha-ap8:48.3><span>Sūle sātaṁ avindanto, </span></div><p><div class=verse-container id=tha-ap8:48.4><span>parimuttiṁva icchati. </span></div><p><div class=verse-container id=tha-ap8:49.1><span>Tathevāhaṁ mahāvīra, </span></div><p><div class=verse-container id=tha-ap8:49.2><span>bhavadaṇḍena tajjito; </span></div><p><div class=verse-container id=tha-ap8:49.3><span>Kammasūlāvuto santo, </span></div><p><div class=verse-container id=tha-ap8:49.4><span>pipāsāvedanaṭṭito. </span></div><p><div class=verse-container id=tha-ap8:50.1><span>Bhave sātaṁ na vindāmi, </span></div><p><div class=verse-container id=tha-ap8:50.2><span>ḍayhanto tīhi aggibhi; </span></div><p><div class=verse-container id=tha-ap8:50.3><span>Parimuttiṁ gavesāmi, </span></div><p><div class=verse-container id=tha-ap8:50.4><span>yathāpi rājadaṇḍito. </span></div><p><div class=verse-container id=tha-ap8:51.1><span>Yathā visādo puriso, </span></div><p><div class=verse-container id=tha-ap8:51.2><span>visena paripīḷito; </span></div><p><div class=verse-container id=tha-ap8:51.3><span>Agadaṁ so gaveseyya, </span></div><p><div class=verse-container id=tha-ap8:51.4><span>visaghātāyupāyanaṁ. </span></div><p><div class=verse-container id=tha-ap8:52.1><span>Gavesamāno passeyya, </span></div><p><div class=verse-container id=tha-ap8:52.2><span>agadaṁ visaghātakaṁ; </span></div><p><div class=verse-container id=tha-ap8:52.3><span>Taṁ pivitvā sukhī assa, </span></div><p><div class=verse-container id=tha-ap8:52.4><span>visamhā parimuttiyā. </span></div><p><div class=verse-container id=tha-ap8:53.1><span>Tathevāhaṁ mahāvīra, </span></div><p><div class=verse-container id=tha-ap8:53.2><span>yathā visahato naro; </span></div><p><div class=verse-container id=tha-ap8:53.3><span>Sampīḷito avijjāya, </span></div><p><div class=verse-container id=tha-ap8:53.4><span>saddhammāgadamesahaṁ. </span></div><p><div class=verse-container id=tha-ap8:54.1><span>Dhammāgadaṁ gavesanto, </span></div><p><div class=verse-container id=tha-ap8:54.2><span>addakkhiṁ sakyasāsanaṁ; </span></div><p><div class=verse-container id=tha-ap8:54.3><span>Aggaṁ sabbosadhānaṁ taṁ, </span></div><p><div class=verse-container id=tha-ap8:54.4><span>sabbasallavinodanaṁ. </span></div><p><div class=verse-container id=tha-ap8:55.1><span>Dhammosadhaṁ pivitvāna, </span></div><p><div class=verse-container id=tha-ap8:55.2><span>visaṁ sabbaṁ samūhaniṁ; </span></div><p><div class=verse-container id=tha-ap8:55.3><span>Ajarāmaraṁ sītibhāvaṁ, </span></div><p><div class=verse-container id=tha-ap8:55.4><span>nibbānaṁ phassayiṁ ahaṁ. </span></div><p><div class=verse-container id=tha-ap8:56.1><span>Yathā bhūtaṭṭito poso, </span></div><p><div class=verse-container id=tha-ap8:56.2><span>bhūtaggāhena pīḷito; </span></div><p><div class=verse-container id=tha-ap8:56.3><span>Bhūtavejjaṁ gaveseyya, </span></div><p><div class=verse-container id=tha-ap8:56.4><span>bhūtasmā parimuttiyā. </span></div><p><div class=verse-container id=tha-ap8:57.1><span>Gavesamāno passeyya, </span></div><p><div class=verse-container id=tha-ap8:57.2><span>bhūtavijjāsu kovidaṁ; </span></div><p><div class=verse-container id=tha-ap8:57.3><span>Tassa so vihane bhūtaṁ, </span></div><p><div class=verse-container id=tha-ap8:57.4><span>samūlañca vināsaye. </span></div><p><div class=verse-container id=tha-ap8:58.1><span>Tathevāhaṁ mahāvīra, </span></div><p><div class=verse-container id=tha-ap8:58.2><span>tamaggāhena pīḷito; </span></div><p><div class=verse-container id=tha-ap8:58.3><span>Ñāṇālokaṁ gavesāmi, </span></div><p><div class=verse-container id=tha-ap8:58.4><span>tamato parimuttiyā. </span></div><p><div class=verse-container id=tha-ap8:59.1><span>Athaddasaṁ sakyamuniṁ, </span></div><p><div class=verse-container id=tha-ap8:59.2><span>kilesatamasodhanaṁ; </span></div><p><div class=verse-container id=tha-ap8:59.3><span>So me tamaṁ vinodesi, </span></div><p><div class=verse-container id=tha-ap8:59.4><span>bhūtavejjova bhūtakaṁ. </span></div><p><div class=verse-container id=tha-ap8:60.1><span>Saṁsārasotaṁ sañchindiṁ, </span></div><p><div class=verse-container id=tha-ap8:60.2><span>taṇhāsotaṁ nivārayiṁ; </span></div><p><div class=verse-container id=tha-ap8:60.3><span>Bhavaṁ ugghāṭayiṁ sabbaṁ, </span></div><p><div class=verse-container id=tha-ap8:60.4><span>bhūtavejjova mūlato. </span></div><p><div class=verse-container id=tha-ap8:61.1><span>Garuḷo yathā opatati, </span></div><p><div class=verse-container id=tha-ap8:61.2><span>pannagaṁ bhakkhamattano; </span></div><p><div class=verse-container id=tha-ap8:61.3><span>Samantā yojanasataṁ, </span></div><p><div class=verse-container id=tha-ap8:61.4><span>vikkhobheti mahāsaraṁ. </span></div><p><div class=verse-container id=tha-ap8:62.1><span>Pannagaṁ so gahetvāna, </span></div><p><div class=verse-container id=tha-ap8:62.2><span>adhosīsaṁ viheṭhayaṁ; </span></div><p><div class=verse-container id=tha-ap8:62.3><span>Ādāya so pakkamati, </span></div><p><div class=verse-container id=tha-ap8:62.4><span>yenakāmaṁ vihaṅgamo. </span></div><p><div class=verse-container id=tha-ap8:63.1><span>Tathevāhaṁ mahāvīra, </span></div><p><div class=verse-container id=tha-ap8:63.2><span>yathāpi garuḷo balī; </span></div><p><div class=verse-container id=tha-ap8:63.3><span>Asaṅkhataṁ gavesanto, </span></div><p><div class=verse-container id=tha-ap8:63.4><span>dose vikkhālayiṁ ahaṁ. </span></div><p><div class=verse-container id=tha-ap8:64.1><span>Diṭṭho ahaṁ dhammavaraṁ, </span></div><p><div class=verse-container id=tha-ap8:64.2><span>santipadamanuttaraṁ; </span></div><p><div class=verse-container id=tha-ap8:64.3><span>Ādāya viharāmetaṁ, </span></div><p><div class=verse-container id=tha-ap8:64.4><span>garuḷo pannagaṁ yathā. </span></div><p><div class=verse-container id=tha-ap8:65.1><span>Āsāvatī nāma latā, </span></div><p><div class=verse-container id=tha-ap8:65.2><span>jātā cittalatāvane; </span></div><p><div class=verse-container id=tha-ap8:65.3><span>Tassā vassasahassena, </span></div><p><div class=verse-container id=tha-ap8:65.4><span>ekaṁ nibbattate phalaṁ. </span></div><p><div class=verse-container id=tha-ap8:66.1><span>Taṁ devā payirupāsanti, </span></div><p><div class=verse-container id=tha-ap8:66.2><span>tāvadūraphale sati; </span></div><p><div class=verse-container id=tha-ap8:66.3><span>Devānaṁ sā piyā evaṁ, </span></div><p><div class=verse-container id=tha-ap8:66.4><span>āsāvatī latuttamā. </span></div><p><div class=verse-container id=tha-ap8:67.1><span>Satasahassupādāya, </span></div><p><div class=verse-container id=tha-ap8:67.2><span>tāhaṁ paricare muni; </span></div><p><div class=verse-container id=tha-ap8:67.3><span>Sāyaṁ pātaṁ namassāmi, </span></div><p><div class=verse-container id=tha-ap8:67.4><span>devā āsāvatiṁ yathā. </span></div><p><div class=verse-container id=tha-ap8:68.1><span>Avañjhā pāricariyā, </span></div><p><div class=verse-container id=tha-ap8:68.2><span>amoghā ca namassanā; </span></div><p><div class=verse-container id=tha-ap8:68.3><span>Dūrāgatampi maṁ santaṁ, </span></div><p><div class=verse-container id=tha-ap8:68.4><span>khaṇoyaṁ na virādhayi. </span></div><p><div class=verse-container id=tha-ap8:69.1><span>Paṭisandhiṁ na passāmi, </span></div><p><div class=verse-container id=tha-ap8:69.2><span>vicinanto bhave ahaṁ; </span></div><p><div class=verse-container id=tha-ap8:69.3><span>Nirūpadhi vippamutto, </span></div><p><div class=verse-container id=tha-ap8:69.4><span>upasanto carāmahaṁ. </span></div><p><div class=verse-container id=tha-ap8:70.1><span>Yathāpi padumaṁ nāma, </span></div><p><div class=verse-container id=tha-ap8:70.2><span>sūriyaraṁsena pupphati; </span></div><p><div class=verse-container id=tha-ap8:70.3><span>Tathevāhaṁ mahāvīra, </span></div><p><div class=verse-container id=tha-ap8:70.4><span>buddharaṁsena pupphito. </span></div><p><div class=verse-container id=tha-ap8:71.1><span>Yathā balākayonimhi, </span></div><p><div class=verse-container id=tha-ap8:71.2><span>na vijjati pumo sadā; </span></div><p><div class=verse-container id=tha-ap8:71.3><span>Meghesu gajjamānesu, </span></div><p><div class=verse-container id=tha-ap8:71.4><span>gabbhaṁ gaṇhanti tā sadā. </span></div><p><div class=verse-container id=tha-ap8:72.1><span>Cirampi gabbhaṁ dhārenti, </span></div><p><div class=verse-container id=tha-ap8:72.2><span>yāva megho na gajjati; </span></div><p><div class=verse-container id=tha-ap8:72.3><span>Bhārato parimuccanti, </span></div><p><div class=verse-container id=tha-ap8:72.4><span>yadā megho pavassati. </span></div><p><div class=verse-container id=tha-ap8:73.1><span>Padumuttarabuddhassa, </span></div><p><div class=verse-container id=tha-ap8:73.2><span>dhammameghena gajjato; </span></div><p><div class=verse-container id=tha-ap8:73.3><span>Saddena dhammameghassa, </span></div><p><div class=verse-container id=tha-ap8:73.4><span>dhammagabbhaṁ agaṇhahaṁ. </span></div><p><div class=verse-container id=tha-ap8:74.1><span>Satasahassupādāya, </span></div><p><div class=verse-container id=tha-ap8:74.2><span>puññagabbhaṁ dharemahaṁ; </span></div><p><div class=verse-container id=tha-ap8:74.3><span>Nappamuccāmi bhārato, </span></div><p><div class=verse-container id=tha-ap8:74.4><span>dhammamegho na gajjati. </span></div><p><div class=verse-container id=tha-ap8:75.1><span>Yadā tuvaṁ sakyamuni, </span></div><p><div class=verse-container id=tha-ap8:75.2><span>ramme kapilavatthave; </span></div><p><div class=verse-container id=tha-ap8:75.3><span>Gajjasi dhammameghena, </span></div><p><div class=verse-container id=tha-ap8:75.4><span>bhārato parimuccahaṁ. </span></div><p><div class=verse-container id=tha-ap8:76.1><span>Suññataṁ animittañca, </span></div><p><div class=verse-container id=tha-ap8:76.2><span>Tathāppaṇihitampi ca; </span></div><p><div class=verse-container id=tha-ap8:76.3><span>Caturo ca phale sabbe, </span></div><p><div class=verse-container id=tha-ap8:76.4><span>Dhammevaṁ vijanayiṁ ahaṁ. </span></div><p><div class=verse-container id=tha-ap8:77.1><span>Dutiyabhāṇavāraṁ. </span></div><p><div class=verse-container id=tha-ap8:78.1><span>Aparimeyyupādāya, </span></div><p><div class=verse-container id=tha-ap8:78.2><span>patthemi tava sāsanaṁ; </span></div><p><div class=verse-container id=tha-ap8:78.3><span>So me attho anuppatto, </span></div><p><div class=verse-container id=tha-ap8:78.4><span>santipadamanuttaraṁ. </span></div><p><div class=verse-container id=tha-ap8:79.1><span>Vinaye pāramiṁ patto, </span></div><p><div class=verse-container id=tha-ap8:79.2><span>yathāpi pāṭhiko isi; </span></div><p><div class=verse-container id=tha-ap8:79.3><span>Na me samasamo atthi, </span></div><p><div class=verse-container id=tha-ap8:79.4><span>dhāremi sāsanaṁ ahaṁ. </span></div><p><div class=verse-container id=tha-ap8:80.1><span>Vinaye khandhake cāpi, </span></div><p><div class=verse-container id=tha-ap8:80.2><span>tikacchede ca pañcame; </span></div><p><div class=verse-container id=tha-ap8:80.3><span>Ettha me vimati natthi, </span></div><p><div class=verse-container id=tha-ap8:80.4><span>akkhare byañjanepi vā. </span></div><p><div class=verse-container id=tha-ap8:81.1><span>Niggahe paṭikamme ca, </span></div><p><div class=verse-container id=tha-ap8:81.2><span>ṭhānāṭhāne ca kovido; </span></div><p><div class=verse-container id=tha-ap8:81.3><span>Osāraṇe vuṭṭhāpane, </span></div><p><div class=verse-container id=tha-ap8:81.4><span>sabbattha pāramiṁ gato. </span></div><p><div class=verse-container id=tha-ap8:82.1><span>Vinaye khandhake vāpi, </span></div><p><div class=verse-container id=tha-ap8:82.2><span>nikkhipitvā padaṁ ahaṁ; </span></div><p><div class=verse-container id=tha-ap8:82.3><span>Ubhato viniveṭhetvā, </span></div><p><div class=verse-container id=tha-ap8:82.4><span>rasato osareyyahaṁ. </span></div><p><div class=verse-container id=tha-ap8:83.1><span>Niruttiyā sukusalo, </span></div><p><div class=verse-container id=tha-ap8:83.2><span>atthānatthe ca kovido; </span></div><p><div class=verse-container id=tha-ap8:83.3><span>Anaññātaṁ mayā natthi, </span></div><p><div class=verse-container id=tha-ap8:83.4><span>ekaggo satthu sāsane. </span></div><p><div class=verse-container id=tha-ap8:84.1><span>Rūpadakkho ahaṁ ajja, </span></div><p><div class=verse-container id=tha-ap8:84.2><span>sakyaputtassa sāsane; </span></div><p><div class=verse-container id=tha-ap8:84.3><span>Kaṅkhaṁ sabbaṁ vinodemi, </span></div><p><div class=verse-container id=tha-ap8:84.4><span>chindāmi sabbasaṁsayaṁ. </span></div><p><div class=verse-container id=tha-ap8:85.1><span>Padaṁ anupadañcāpi, </span></div><p><div class=verse-container id=tha-ap8:85.2><span>akkharañcāpi byañjanaṁ; </span></div><p><div class=verse-container id=tha-ap8:85.3><span>Nidāne pariyosāne, </span></div><p><div class=verse-container id=tha-ap8:85.4><span>sabbattha kovido ahaṁ. </span></div><p><div class=verse-container id=tha-ap8:86.1><span>Yathāpi rājā balavā, </span></div><p><div class=verse-container id=tha-ap8:86.2><span>niggaṇhitvā parantape; </span></div><p><div class=verse-container id=tha-ap8:86.3><span>Vijinitvāna saṅgāmaṁ, </span></div><p><div class=verse-container id=tha-ap8:86.4><span>nagaraṁ tattha māpaye. </span></div><p><div class=verse-container id=tha-ap8:87.1><span>Pākāraṁ parikhañcāpi, </span></div><p><div class=verse-container id=tha-ap8:87.2><span>esikaṁ dvārakoṭṭhakaṁ; </span></div><p><div class=verse-container id=tha-ap8:87.3><span>Aṭṭālake ca vividhe, </span></div><p><div class=verse-container id=tha-ap8:87.4><span>kāraye nagare bahū. </span></div><p><div class=verse-container id=tha-ap8:88.1><span>Siṅghāṭakaṁ caccarañca, </span></div><p><div class=verse-container id=tha-ap8:88.2><span>suvibhattantarāpaṇaṁ; </span></div><p><div class=verse-container id=tha-ap8:88.3><span>Kārayeyya sabhaṁ tattha, </span></div><p><div class=verse-container id=tha-ap8:88.4><span>atthānatthavinicchayaṁ. </span></div><p><div class=verse-container id=tha-ap8:89.1><span>Nigghātatthaṁ amittānaṁ, </span></div><p><div class=verse-container id=tha-ap8:89.2><span>chiddāchiddañca jānituṁ; </span></div><p><div class=verse-container id=tha-ap8:89.3><span>Balakāyassa rakkhāya, </span></div><p><div class=verse-container id=tha-ap8:89.4><span>senāpaccaṁ ṭhapeti so. </span></div><p><div class=verse-container id=tha-ap8:90.1><span>Ārakkhatthāya bhaṇḍassa, </span></div><p><div class=verse-container id=tha-ap8:90.2><span>nidhānakusalaṁ naraṁ; </span></div><p><div class=verse-container id=tha-ap8:90.3><span>Mā me bhaṇḍaṁ vinassīti, </span></div><p><div class=verse-container id=tha-ap8:90.4><span>bhaṇḍarakkhaṁ ṭhapeti so. </span></div><p><div class=verse-container id=tha-ap8:91.1><span>Mamatto hoti yo rañño, </span></div><p><div class=verse-container id=tha-ap8:91.2><span>vuddhiṁ yassa ca icchati; </span></div><p><div class=verse-container id=tha-ap8:91.3><span>Tassādhikaraṇaṁ deti, </span></div><p><div class=verse-container id=tha-ap8:91.4><span>mittassa paṭipajjituṁ. </span></div><p><div class=verse-container id=tha-ap8:92.1><span>Uppātesu nimittesu, </span></div><p><div class=verse-container id=tha-ap8:92.2><span>lakkhaṇesu ca kovidaṁ; </span></div><p><div class=verse-container id=tha-ap8:92.3><span>Ajjhāyakaṁ mantadharaṁ, </span></div><p><div class=verse-container id=tha-ap8:92.4><span>porohicce ṭhapeti so. </span></div><p><div class=verse-container id=tha-ap8:93.1><span>Etehaṅgehi sampanno, </span></div><p><div class=verse-container id=tha-ap8:93.2><span>khattiyoti pavuccati; </span></div><p><div class=verse-container id=tha-ap8:93.3><span>Sadā rakkhanti rājānaṁ, </span></div><p><div class=verse-container id=tha-ap8:93.4><span>cakkavākova dukkhitaṁ. </span></div><p><div class=verse-container id=tha-ap8:94.1><span>Tatheva tvaṁ mahāvīra, </span></div><p><div class=verse-container id=tha-ap8:94.2><span>hatāmittova khattiyo; </span></div><p><div class=verse-container id=tha-ap8:94.3><span>Sadevakassa lokassa, </span></div><p><div class=verse-container id=tha-ap8:94.4><span>dhammarājāti vuccati. </span></div><p><div class=verse-container id=tha-ap8:95.1><span>Titthiye nihanitvāna, </span></div><p><div class=verse-container id=tha-ap8:95.2><span>mārañcāpi sasenakaṁ; </span></div><p><div class=verse-container id=tha-ap8:95.3><span>Tamandhakāraṁ vidhamitvā, </span></div><p><div class=verse-container id=tha-ap8:95.4><span>dhammanagaraṁ amāpayi. </span></div><p><div class=verse-container id=tha-ap8:96.1><span>Sīlaṁ pākārakaṁ tattha, </span></div><p><div class=verse-container id=tha-ap8:96.2><span>ñāṇaṁ te dvārakoṭṭhakaṁ; </span></div><p><div class=verse-container id=tha-ap8:96.3><span>Saddhā te esikā vīra, </span></div><p><div class=verse-container id=tha-ap8:96.4><span>dvārapālo ca saṁvaro. </span></div><p><div class=verse-container id=tha-ap8:97.1><span>Satipaṭṭhānamaṭṭālaṁ, </span></div><p><div class=verse-container id=tha-ap8:97.2><span>paññā te caccaraṁ mune; </span></div><p><div class=verse-container id=tha-ap8:97.3><span>Iddhipādañca siṅghāṭaṁ, </span></div><p><div class=verse-container id=tha-ap8:97.4><span>dhammavīthi sumāpitā. </span></div><p><div class=verse-container id=tha-ap8:98.1><span>Suttantaṁ abhidhammañca, </span></div><p><div class=verse-container id=tha-ap8:98.2><span>vinayañcāpi kevalaṁ; </span></div><p><div class=verse-container id=tha-ap8:98.3><span>Navaṅgaṁ buddhavacanaṁ, </span></div><p><div class=verse-container id=tha-ap8:98.4><span>esā dhammasabhā tava. </span></div><p><div class=verse-container id=tha-ap8:99.1><span>Suññataṁ animittañca, </span></div><p><div class=verse-container id=tha-ap8:99.2><span>vihārañcappaṇīhitaṁ; </span></div><p><div class=verse-container id=tha-ap8:99.3><span>Āneñjañca nirodho ca, </span></div><p><div class=verse-container id=tha-ap8:99.4><span>esā dhammakuṭī tava. </span></div><p><div class=verse-container id=tha-ap8:100.1><span>Paññāya aggo nikkhitto, </span></div><p><div class=verse-container id=tha-ap8:100.2><span>paṭibhāne ca kovido; </span></div><p><div class=verse-container id=tha-ap8:100.3><span>Sāriputtoti nāmena, </span></div><p><div class=verse-container id=tha-ap8:100.4><span>dhammasenāpatī tava. </span></div><p><div class=verse-container id=tha-ap8:101.1><span>Cutūpapātakusalo, </span></div><p><div class=verse-container id=tha-ap8:101.2><span>iddhiyā pāramiṁ gato; </span></div><p><div class=verse-container id=tha-ap8:101.3><span>Kolito nāma nāmena, </span></div><p><div class=verse-container id=tha-ap8:101.4><span>porohicco tavaṁ mune. </span></div><p><div class=verse-container id=tha-ap8:102.1><span>Porāṇakavaṁsadharo, </span></div><p><div class=verse-container id=tha-ap8:102.2><span>uggatejo durāsado; </span></div><p><div class=verse-container id=tha-ap8:102.3><span>Dhutavādīguṇenaggo, </span></div><p><div class=verse-container id=tha-ap8:102.4><span>akkhadasso tavaṁ mune. </span></div><p><div class=verse-container id=tha-ap8:103.1><span>Bahussuto dhammadharo, </span></div><p><div class=verse-container id=tha-ap8:103.2><span>Sabbapāṭhī ca sāsane; </span></div><p><div class=verse-container id=tha-ap8:103.3><span>Ānando nāma nāmena, </span></div><p><div class=verse-container id=tha-ap8:103.4><span>Dhammārakkho tavaṁ mune. </span></div><p><div class=verse-container id=tha-ap8:104.1><span>Ete sabbe atikkamma, </span></div><p><div class=verse-container id=tha-ap8:104.2><span>pamesi bhagavā mamaṁ; </span></div><p><div class=verse-container id=tha-ap8:104.3><span>Vinicchayaṁ me pādāsi, </span></div><p><div class=verse-container id=tha-ap8:104.4><span>vinaye viññudesitaṁ. </span></div><p><div class=verse-container id=tha-ap8:105.1><span>Yo koci vinaye pañhaṁ, </span></div><p><div class=verse-container id=tha-ap8:105.2><span>pucchati buddhasāvako; </span></div><p><div class=verse-container id=tha-ap8:105.3><span>Tattha me cintanā natthi, </span></div><p><div class=verse-container id=tha-ap8:105.4><span>taññevatthaṁ kathemahaṁ. </span></div><p><div class=verse-container id=tha-ap8:106.1><span>Yāvatā buddhakhettamhi, </span></div><p><div class=verse-container id=tha-ap8:106.2><span>ṭhapetvā taṁ mahāmuni; </span></div><p><div class=verse-container id=tha-ap8:106.3><span>Vinaye mādiso natthi, </span></div><p><div class=verse-container id=tha-ap8:106.4><span>kuto bhiyyo bhavissati. </span></div><p><div class=verse-container id=tha-ap8:107.1><span>Bhikkhusaṅghe nisīditvā, </span></div><p><div class=verse-container id=tha-ap8:107.2><span>evaṁ gajjati gotamo; </span></div><p><div class=verse-container id=tha-ap8:107.3><span>Upālissa samo natthi, </span></div><p><div class=verse-container id=tha-ap8:107.4><span>vinaye khandhakesu ca. </span></div><p><div class=verse-container id=tha-ap8:108.1><span>Yāvatā buddhabhaṇitaṁ, </span></div><p><div class=verse-container id=tha-ap8:108.2><span>navaṅgaṁ satthusāsanaṁ; </span></div><p><div class=verse-container id=tha-ap8:108.3><span>Vinayogadhaṁ taṁ sabbaṁ, </span></div><p><div class=verse-container id=tha-ap8:108.4><span>vinayamūlapassino. </span></div><p><div class=verse-container id=tha-ap8:109.1><span>Mama kammaṁ saritvāna, </span></div><p><div class=verse-container id=tha-ap8:109.2><span>gotamo sakyapuṅgavo; </span></div><p><div class=verse-container id=tha-ap8:109.3><span>Bhikkhusaṅghe nisīditvā, </span></div><p><div class=verse-container id=tha-ap8:109.4><span>etadagge ṭhapesi maṁ. </span></div><p><div class=verse-container id=tha-ap8:110.1><span>Satasahassupādāya, </span></div><p><div class=verse-container id=tha-ap8:110.2><span>imaṁ ṭhānaṁ apatthayiṁ; </span></div><p><div class=verse-container id=tha-ap8:110.3><span>So me attho anuppatto, </span></div><p><div class=verse-container id=tha-ap8:110.4><span>vinaye pāramiṁ gato. </span></div><p><div class=verse-container id=tha-ap8:111.1><span>Sakyānaṁ nandijanano, </span></div><p><div class=verse-container id=tha-ap8:111.2><span>kappako āsahaṁ pure; </span></div><p><div class=verse-container id=tha-ap8:111.3><span>Vijahitvāna taṁ jātiṁ, </span></div><p><div class=verse-container id=tha-ap8:111.4><span>putto jāto mahesino. </span></div><p><div class=verse-container id=tha-ap8:112.1><span>Ito dutiyake kappe, </span></div><p><div class=verse-container id=tha-ap8:112.2><span>Añjaso nāma khattiyo; </span></div><p><div class=verse-container id=tha-ap8:112.3><span>Anantatejo amitayaso, </span></div><p><div class=verse-container id=tha-ap8:112.4><span>Bhūmipālo mahaddhano. </span></div><p><div class=verse-container id=tha-ap8:113.1><span>Tassa rañño ahaṁ putto, </span></div><p><div class=verse-container id=tha-ap8:113.2><span>candano nāma khattiyo; </span></div><p><div class=verse-container id=tha-ap8:113.3><span>Jātimadenupatthaddho, </span></div><p><div class=verse-container id=tha-ap8:113.4><span>yasabhogamadena ca. </span></div><p><div class=verse-container id=tha-ap8:114.1><span>Nāgasatasahassāni, </span></div><p><div class=verse-container id=tha-ap8:114.2><span>sabbālaṅkārabhūsitā; </span></div><p><div class=verse-container id=tha-ap8:114.3><span>Tidhāpabhinnā mātaṅgā, </span></div><p><div class=verse-container id=tha-ap8:114.4><span>parivārenti maṁ sadā. </span></div><p><div class=verse-container id=tha-ap8:115.1><span>Sabalehi paretohaṁ, </span></div><p><div class=verse-container id=tha-ap8:115.2><span>uyyānaṁ gantukāmako; </span></div><p><div class=verse-container id=tha-ap8:115.3><span>Āruyha sirikaṁ nāgaṁ, </span></div><p><div class=verse-container id=tha-ap8:115.4><span>nagarā nikkhamiṁ tadā. </span></div><p><div class=verse-container id=tha-ap8:116.1><span>Caraṇena ca sampanno, </span></div><p><div class=verse-container id=tha-ap8:116.2><span>guttadvāro susaṁvuto; </span></div><p><div class=verse-container id=tha-ap8:116.3><span>Devalo nāma sambuddho, </span></div><p><div class=verse-container id=tha-ap8:116.4><span>āgacchi purato mama. </span></div><p><div class=verse-container id=tha-ap8:117.1><span>Pesetvā sirikaṁ nāgaṁ, </span></div><p><div class=verse-container id=tha-ap8:117.2><span>buddhaṁ āsādayiṁ tadā; </span></div><p><div class=verse-container id=tha-ap8:117.3><span>Tato sañjātakopo so, </span></div><p><div class=verse-container id=tha-ap8:117.4><span>nāgo nuddharate padaṁ. </span></div><p><div class=verse-container id=tha-ap8:118.1><span>Nāgaṁ duṭṭhamanaṁ disvā, </span></div><p><div class=verse-container id=tha-ap8:118.2><span>buddhe kodhaṁ akāsahaṁ; </span></div><p><div class=verse-container id=tha-ap8:118.3><span>Vihesayitvā sambuddhaṁ, </span></div><p><div class=verse-container id=tha-ap8:118.4><span>uyyānaṁ agamāsahaṁ. </span></div><p><div class=verse-container id=tha-ap8:119.1><span>Sātaṁ tattha na vindāmi, </span></div><p><div class=verse-container id=tha-ap8:119.2><span>siro pajjalito yathā; </span></div><p><div class=verse-container id=tha-ap8:119.3><span>Pariḷāhena ḍayhāmi, </span></div><p><div class=verse-container id=tha-ap8:119.4><span>macchova baḷisādako. </span></div><p><div class=verse-container id=tha-ap8:120.1><span>Sasāgarantā pathavī, </span></div><p><div class=verse-container id=tha-ap8:120.2><span>ādittā viya hoti me; </span></div><p><div class=verse-container id=tha-ap8:120.3><span>Pitu santikupāgamma, </span></div><p><div class=verse-container id=tha-ap8:120.4><span>idaṁ vacanamabraviṁ. </span></div><p><div class=verse-container id=tha-ap8:121.1><span>Āsīvisaṁva kupitaṁ, </span></div><p><div class=verse-container id=tha-ap8:121.2><span>aggikkhandhaṁva āgataṁ; </span></div><p><div class=verse-container id=tha-ap8:121.3><span>Mattaṁva kuñjaraṁ dantiṁ, </span></div><p><div class=verse-container id=tha-ap8:121.4><span>yaṁ sayambhumasādayiṁ. </span></div><p><div class=verse-container id=tha-ap8:122.1><span>Āsādito mayā buddho, </span></div><p><div class=verse-container id=tha-ap8:122.2><span>ghoro uggatapo jino; </span></div><p><div class=verse-container id=tha-ap8:122.3><span>Purā sabbe vinassāma, </span></div><p><div class=verse-container id=tha-ap8:122.4><span>khamāpessāma taṁ muniṁ. </span></div><p><div class=verse-container id=tha-ap8:123.1><span>No ce taṁ nijjhāpessāma, </span></div><p><div class=verse-container id=tha-ap8:123.2><span>attadantaṁ samāhitaṁ; </span></div><p><div class=verse-container id=tha-ap8:123.3><span>Orena sattadivasā, </span></div><p><div class=verse-container id=tha-ap8:123.4><span>raṭṭhaṁ me vidhamissati. </span></div><p><div class=verse-container id=tha-ap8:124.1><span>Sumekhalo kosiyo ca, </span></div><p><div class=verse-container id=tha-ap8:124.2><span>siggavo cāpi sattako; </span></div><p><div class=verse-container id=tha-ap8:124.3><span>Āsādayitvā isayo, </span></div><p><div class=verse-container id=tha-ap8:124.4><span>duggatā te saraṭṭhakā. </span></div><p><div class=verse-container id=tha-ap8:125.1><span>Yadā kuppanti isayo, </span></div><p><div class=verse-container id=tha-ap8:125.2><span>saññatā brahmacārino; </span></div><p><div class=verse-container id=tha-ap8:125.3><span>Sadevakaṁ vināsenti, </span></div><p><div class=verse-container id=tha-ap8:125.4><span>sasāgaraṁ sapabbataṁ. </span></div><p><div class=verse-container id=tha-ap8:126.1><span>Tiyojanasahassamhi, </span></div><p><div class=verse-container id=tha-ap8:126.2><span>purise sannipātayiṁ; </span></div><p><div class=verse-container id=tha-ap8:126.3><span>Accayaṁ desanatthāya, </span></div><p><div class=verse-container id=tha-ap8:126.4><span>sayambhuṁ upasaṅkamiṁ. </span></div><p><div class=verse-container id=tha-ap8:127.1><span>Allavatthā allasirā, </span></div><p><div class=verse-container id=tha-ap8:127.2><span>sabbeva pañjalīkatā; </span></div><p><div class=verse-container id=tha-ap8:127.3><span>Buddhassa pāde nipatitvā, </span></div><p><div class=verse-container id=tha-ap8:127.4><span>idaṁ vacanamabravuṁ. </span></div><p><div class=verse-container id=tha-ap8:128.1><span>Khamassu tvaṁ mahāvīra, </span></div><p><div class=verse-container id=tha-ap8:128.2><span>abhiyācati taṁ jano; </span></div><p><div class=verse-container id=tha-ap8:128.3><span>Pariḷāhaṁ vinodehi, </span></div><p><div class=verse-container id=tha-ap8:128.4><span>mā no raṭṭhaṁ vināsaya. </span></div><p><div class=verse-container id=tha-ap8:129.1><span>Sadevamānusā sabbe, </span></div><p><div class=verse-container id=tha-ap8:129.2><span>sadānavā sarakkhasā; </span></div><p><div class=verse-container id=tha-ap8:129.3><span>Ayomayena kūṭena, </span></div><p><div class=verse-container id=tha-ap8:129.4><span>siraṁ bhindeyyu me sadā. </span></div><p><div class=verse-container id=tha-ap8:130.1><span>Dake aggi na saṇṭhāti, </span></div><p><div class=verse-container id=tha-ap8:130.2><span>bījaṁ sele na rūhati; </span></div><p><div class=verse-container id=tha-ap8:130.3><span>Agade kimi na saṇṭhāti, </span></div><p><div class=verse-container id=tha-ap8:130.4><span>kopo buddhe na jāyati. </span></div><p><div class=verse-container id=tha-ap8:131.1><span>Yathā ca bhūmi acalā, </span></div><p><div class=verse-container id=tha-ap8:131.2><span>appameyyo ca sāgaro; </span></div><p><div class=verse-container id=tha-ap8:131.3><span>Anantako ca ākāso, </span></div><p><div class=verse-container id=tha-ap8:131.4><span>evaṁ buddhā akhobhiyā. </span></div><p><div class=verse-container id=tha-ap8:132.1><span>Sadā khantā mahāvīrā, </span></div><p><div class=verse-container id=tha-ap8:132.2><span>khamitā ca tapassino; </span></div><p><div class=verse-container id=tha-ap8:132.3><span>Khantānaṁ khamitānañca, </span></div><p><div class=verse-container id=tha-ap8:132.4><span>gamanaṁ taṁ na vijjati. </span></div><p><div class=verse-container id=tha-ap8:133.1><span>Idaṁ vatvāna sambuddho, </span></div><p><div class=verse-container id=tha-ap8:133.2><span>pariḷāhaṁ vinodayaṁ; </span></div><p><div class=verse-container id=tha-ap8:133.3><span>Mahājanassa purato, </span></div><p><div class=verse-container id=tha-ap8:133.4><span>nabhaṁ abbhuggami tadā. </span></div><p><div class=verse-container id=tha-ap8:134.1><span>Tena kammenahaṁ vīra, </span></div><p><div class=verse-container id=tha-ap8:134.2><span>hīnattaṁ ajjhupāgato; </span></div><p><div class=verse-container id=tha-ap8:134.3><span>Samatikkamma taṁ jātiṁ, </span></div><p><div class=verse-container id=tha-ap8:134.4><span>pāvisiṁ abhayaṁ puraṁ. </span></div><p><div class=verse-container id=tha-ap8:135.1><span>Tadāpi maṁ mahāvīra, </span></div><p><div class=verse-container id=tha-ap8:135.2><span>ḍayhamānaṁ susaṇṭhitaṁ; </span></div><p><div class=verse-container id=tha-ap8:135.3><span>Pariḷāhaṁ vinodesi, </span></div><p><div class=verse-container id=tha-ap8:135.4><span>sayambhuñca khamāpayiṁ. </span></div><p><div class=verse-container id=tha-ap8:136.1><span>Ajjāpi maṁ mahāvīra, </span></div><p><div class=verse-container id=tha-ap8:136.2><span>ḍayhamānaṁ tihaggibhi; </span></div><p><div class=verse-container id=tha-ap8:136.3><span>Nibbāpesi tayo aggī, </span></div><p><div class=verse-container id=tha-ap8:136.4><span>sītibhāvañca pāpayī. </span></div><p><div class=verse-container id=tha-ap8:137.1><span>Yesaṁ sotāvadhānatthi, </span></div><p><div class=verse-container id=tha-ap8:137.2><span>suṇātha mama bhāsato; </span></div><p><div class=verse-container id=tha-ap8:137.3><span>Atthaṁ tumhaṁ pavakkhāmi, </span></div><p><div class=verse-container id=tha-ap8:137.4><span>yathā diṭṭhaṁ padaṁ mama. </span></div><p><div class=verse-container id=tha-ap8:138.1><span>Sayambhuṁ taṁ vimānetvā, </span></div><p><div class=verse-container id=tha-ap8:138.2><span>santacittaṁ samāhitaṁ; </span></div><p><div class=verse-container id=tha-ap8:138.3><span>Tena kammenahaṁ ajja, </span></div><p><div class=verse-container id=tha-ap8:138.4><span>jātomhi nīcayoniyaṁ. </span></div><p><div class=verse-container id=tha-ap8:139.1><span>Mā vo khaṇaṁ virādhetha, </span></div><p><div class=verse-container id=tha-ap8:139.2><span>khaṇātītā hi socare; </span></div><p><div class=verse-container id=tha-ap8:139.3><span>Sadatthe vāyameyyātha, </span></div><p><div class=verse-container id=tha-ap8:139.4><span>khaṇo vo paṭipādito. </span></div><p><div class=verse-container id=tha-ap8:140.1><span>Ekaccānañca vamanaṁ, </span></div><p><div class=verse-container id=tha-ap8:140.2><span>ekaccānaṁ virecanaṁ; </span></div><p><div class=verse-container id=tha-ap8:140.3><span>Visaṁ halāhalaṁ eke, </span></div><p><div class=verse-container id=tha-ap8:140.4><span>ekaccānañca osadhaṁ. </span></div><p><div class=verse-container id=tha-ap8:141.1><span>Vamanaṁ paṭipannānaṁ, </span></div><p><div class=verse-container id=tha-ap8:141.2><span>phalaṭṭhānaṁ virecanaṁ; </span></div><p><div class=verse-container id=tha-ap8:141.3><span>Osadhaṁ phalalābhīnaṁ, </span></div><p><div class=verse-container id=tha-ap8:141.4><span>puññakkhettaṁ gavesinaṁ. </span></div><p><div class=verse-container id=tha-ap8:142.1><span>Sāsanena viruddhānaṁ, </span></div><p><div class=verse-container id=tha-ap8:142.2><span>visaṁ halāhalaṁ yathā; </span></div><p><div class=verse-container id=tha-ap8:142.3><span>Āsīviso diṭṭhaviso, </span></div><p><div class=verse-container id=tha-ap8:142.4><span>evaṁ jhāpeti taṁ naraṁ. </span></div><p><div class=verse-container id=tha-ap8:143.1><span>Sakiṁ pītaṁ halāhalaṁ, </span></div><p><div class=verse-container id=tha-ap8:143.2><span>uparundhati jīvitaṁ; </span></div><p><div class=verse-container id=tha-ap8:143.3><span>Sāsanena virujjhitvā, </span></div><p><div class=verse-container id=tha-ap8:143.4><span>kappakoṭimhi ḍayhati. </span></div><p><div class=verse-container id=tha-ap8:144.1><span>Khantiyā avihiṁsāya, </span></div><p><div class=verse-container id=tha-ap8:144.2><span>mettacittavatāya ca; </span></div><p><div class=verse-container id=tha-ap8:144.3><span>Sadevakaṁ so tāreti, </span></div><p><div class=verse-container id=tha-ap8:144.4><span>tasmā vo avirodhiyā. </span></div><p><div class=verse-container id=tha-ap8:145.1><span>Lābhālābhe na sajjanti, </span></div><p><div class=verse-container id=tha-ap8:145.2><span>sammānanavimānane; </span></div><p><div class=verse-container id=tha-ap8:145.3><span>Pathavīsadisā buddhā, </span></div><p><div class=verse-container id=tha-ap8:145.4><span>tasmā te na virodhiyā. </span></div><p><div class=verse-container id=tha-ap8:146.1><span>Devadatte ca vadhake, </span></div><p><div class=verse-container id=tha-ap8:146.2><span>core aṅgulimālake; </span></div><p><div class=verse-container id=tha-ap8:146.3><span>Rāhule dhanapāle ca, </span></div><p><div class=verse-container id=tha-ap8:146.4><span>sabbesaṁ samako muni. </span></div><p><div class=verse-container id=tha-ap8:147.1><span>Etesaṁ paṭigho natthi, </span></div><p><div class=verse-container id=tha-ap8:147.2><span>rāgomesaṁ na vijjati; </span></div><p><div class=verse-container id=tha-ap8:147.3><span>Sabbesaṁ samako buddho, </span></div><p><div class=verse-container id=tha-ap8:147.4><span>vadhakassorasassa ca. </span></div><p><div class=verse-container id=tha-ap8:148.1><span>Panthe disvāna kāsāvaṁ, </span></div><p><div class=verse-container id=tha-ap8:148.2><span>chaḍḍitaṁ mīḷhamakkhitaṁ; </span></div><p><div class=verse-container id=tha-ap8:148.3><span>Sirasmiṁ añjaliṁ katvā, </span></div><p><div class=verse-container id=tha-ap8:148.4><span>vanditabbaṁ isiddhajaṁ. </span></div><p><div class=verse-container id=tha-ap8:149.1><span>Abbhatītā ca ye buddhā, </span></div><p><div class=verse-container id=tha-ap8:149.2><span>vattamānā anāgatā; </span></div><p><div class=verse-container id=tha-ap8:149.3><span>Dhajenānena sujjhanti, </span></div><p><div class=verse-container id=tha-ap8:149.4><span>tasmā ete namassiyā. </span></div><p><div class=verse-container id=tha-ap8:150.1><span>Satthukappaṁ suvinayaṁ, </span></div><p><div class=verse-container id=tha-ap8:150.2><span>dhāremi hadayenahaṁ; </span></div><p><div class=verse-container id=tha-ap8:150.3><span>Namassamāno vinayaṁ, </span></div><p><div class=verse-container id=tha-ap8:150.4><span>viharissāmi sabbadā. </span></div><p><div class=verse-container id=tha-ap8:151.1><span>Vinayo āsayo mayhaṁ, </span></div><p><div class=verse-container id=tha-ap8:151.2><span>vinayo ṭhānacaṅkamaṁ; </span></div><p><div class=verse-container id=tha-ap8:151.3><span>Kappemi vinaye vāsaṁ, </span></div><p><div class=verse-container id=tha-ap8:151.4><span>vinayo mama gocaro. </span></div><p><div class=verse-container id=tha-ap8:152.1><span>Vinaye pāramippatto, </span></div><p><div class=verse-container id=tha-ap8:152.2><span>samathe cāpi kovido; </span></div><p><div class=verse-container id=tha-ap8:152.3><span>Upāli taṁ mahāvīra, </span></div><p><div class=verse-container id=tha-ap8:152.4><span>pāde vandati satthuno. </span></div><p><div class=verse-container id=tha-ap8:153.1><span>So ahaṁ vicarissāmi, </span></div><p><div class=verse-container id=tha-ap8:153.2><span>gāmā gāmaṁ purā puraṁ; </span></div><p><div class=verse-container id=tha-ap8:153.3><span>Namassamāno sambuddhaṁ, </span></div><p><div class=verse-container id=tha-ap8:153.4><span>dhammassa ca sudhammataṁ. </span></div><p><div class=verse-container id=tha-ap8:154.1><span>Kilesā jhāpitā mayhaṁ, </span></div><p><div class=verse-container id=tha-ap8:154.2><span>bhavā sabbe samūhatā; </span></div><p><div class=verse-container id=tha-ap8:154.3><span>Sabbāsavā parikkhīṇā, </span></div><p><div class=verse-container id=tha-ap8:154.4><span>natthi dāni punabbhavo. </span></div><p><div class=verse-container id=tha-ap8:155.1><span>Svāgataṁ vata me āsi, </span></div><p><div class=verse-container id=tha-ap8:155.2><span>buddhaseṭṭhassa santike; </span></div><p><div class=verse-container id=tha-ap8:155.3><span>Tisso vijjā anuppattā, </span></div><p><div class=verse-container id=tha-ap8:155.4><span>kataṁ buddhassa sāsanaṁ. </span></div><p><div class=verse-container id=tha-ap8:156.1><span>Paṭisambhidā catasso, </span></div><p><div class=verse-container id=tha-ap8:156.2><span>vimokkhāpi ca aṭṭhime; </span></div><p><div class=verse-container id=tha-ap8:156.3><span>Chaḷabhiññā sacchikatā, </span></div><p><div class=verse-container id=tha-ap8:156.4><span>kataṁ buddhassa sāsanaṁ”. </span></div><p><div class=verse-container id=tha-ap8:157.1><span>Itthaṁ sudaṁ āyasmā upāli thero imā gāthāyo abhāsitthāti. </span></div><p><div class=verse-container id=tha-ap8:158.1><span>Upālittherassāpadānaṁ chaṭṭhaṁ. </span></div><div class=flex-between><a href=/canon/en/pli/ms/sutta/kn/tha-ap/tha-ap0007.html>Previous</a><a href=/canon/en/pli/ms/sutta/kn/tha-ap/tha-ap0009.html>Next</a></div></main><footer class="container footer"><small><a href=/about/>Contact info</a></small></footer><script src=/static/canon/js/theme.js></script><script src=/static/canon/js/author_toggle.js></script>