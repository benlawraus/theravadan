<!doctypehtml><html lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><link href=/static/canon/css/author_toggle.css rel=stylesheet><style></style><script src=/static/canon/js/no-flash-theme.js></script><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><button aria-label="Toggle dark mode"class=theme-toggle id=theme-toggle><span class=light-icon>🔆</span> <span class=dark-icon>🌙</span></button></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/ps.html> Paṭisambhidāmagga </a></ul></nav><main class=container><p>From:<div class=flex-between><a href=/canon/en/pli/ms/sutta/kn/ps/ps0001P0002.html>Previous</a><a href=/canon/en/pli/ms/sutta/kn/ps/ps0001P0004.html>Next</a></div><p><div class=verse-container id=ps1.3:0.1><span>Paṭisambhidāmagga </span></div><p><div class=verse-container id=ps1.3:0.2><span>1 Mahāvagga </span></div><p><div class=verse-container id=ps1.3:0.3><span class=big-bold>1.3. Ānāpānassatikathā </span></div><p><div class=verse-container id=ps1.3:1.0><span>1.3.1 Gaṇanavāra </span></div><p><div class=verse-container id=ps1.3:1.1><span>Soḷasavatthukaṁ ānāpānassatisamādhiṁ bhāvayato samadhikāni dve ñāṇasatāni uppajjanti—</span></div><p><div class=verse-container id=ps1.3:1.2><span>aṭṭha paripanthe ñāṇāni, aṭṭha ca upakāre ñāṇāni, aṭṭhārasa upakkilese ñāṇāni, terasa vodāne ñāṇāni, bāttiṁsa satokārissa ñāṇāni, catuvīsati samādhivasena ñāṇāni, dvesattati vipassanāvasena ñāṇāni, aṭṭha nibbidāñāṇāni, aṭṭha nibbidānulomañāṇāni, aṭṭha nibbidāpaṭippassaddhiñāṇāni, ekavīsati vimuttisukhe ñāṇāni. </span></div><p><div class=verse-container id=ps1.3:2.1><span>Katamāni aṭṭha paripanthe ñāṇāni, aṭṭha ca upakāre ñāṇāni? </span></div><p><div class=verse-container id=ps1.3:2.2><span>Kāmacchando samādhissa paripantho, nekkhammaṁ samādhissa upakāraṁ. </span></div><p><div class=verse-container id=ps1.3:2.3><span>Byāpādo samādhissa paripantho, abyāpādo samādhissa upakāraṁ. </span></div><p><div class=verse-container id=ps1.3:2.4><span>Thinamiddhaṁ samādhissa paripantho, ālokasaññā samādhissa upakāraṁ. </span></div><p><div class=verse-container id=ps1.3:2.5><span>Uddhaccaṁ samādhissa paripantho, avikkhepo samādhissa upakāraṁ. </span></div><p><div class=verse-container id=ps1.3:2.6><span>Vicikicchā samādhissa paripantho, dhammavavatthānaṁ samādhissa upakāraṁ. </span></div><p><div class=verse-container id=ps1.3:2.7><span>Avijjā samādhissa paripantho, ñāṇaṁ samādhissa upakāraṁ. </span></div><p><div class=verse-container id=ps1.3:2.8><span>Arati samādhissa paripantho, pāmojjaṁ samādhissa upakāraṁ. </span></div><p><div class=verse-container id=ps1.3:2.9><span>Sabbepi akusalā dhammā samādhissa paripanthā, sabbepi kusalā dhammā samādhissa upakārā. </span></div><p><div class=verse-container id=ps1.3:2.10><span>Imāni aṭṭha paripanthe ñāṇāni, aṭṭha ca upakāre ñāṇāni. </span></div><p><div class=verse-container id=ps1.3:2.11><span>Gaṇanavāro paṭhamo. </span></div><p><div class=verse-container id=ps1.3:3.0><span>1.3.2. Soḷasañāṇaniddesa </span></div><p><div class=verse-container id=ps1.3:3.1><span>Imehi soḷasahi ākārehi uducitaṁ cittaṁ samuducitaṁ cittaṁ ekatte santiṭṭhati, nīvaraṇehi visujjhati. </span></div><p><div class=verse-container id=ps1.3:3.2><span>Katame te ekattā? </span></div><p><div class=verse-container id=ps1.3:3.3><span>Nekkhammaṁ ekattaṁ, abyāpādo ekattaṁ, ālokasaññā ekattaṁ, avikkhepo ekattaṁ, dhammavavatthānaṁ ekattaṁ, ñāṇaṁ ekattaṁ, pāmojjaṁ ekattaṁ, sabbepi kusalā dhammā ekattā. </span></div><p><div class=verse-container id=ps1.3:4.1><span>Nīvaraṇāti, katame te nīvaraṇā? </span></div><p><div class=verse-container id=ps1.3:4.2><span>Kāmacchando nīvaraṇaṁ, byāpādo nīvaraṇaṁ, thinamiddhaṁ nīvaraṇaṁ, uddhaccakukkuccaṁ nīvaraṇaṁ, vicikicchā nīvaraṇaṁ, avijjā nīvaraṇaṁ, arati nīvaraṇaṁ, sabbepi akusalā dhammā nīvaraṇā. </span></div><p><div class=verse-container id=ps1.3:5.1><span>Nīvaraṇāti, kenaṭṭhena nīvaraṇā? </span></div><p><div class=verse-container id=ps1.3:5.2><span>Niyyānāvaraṇaṭṭhena nīvaraṇā. </span></div><p><div class=verse-container id=ps1.3:6.1><span>Katame te niyyānā? </span></div><p><div class=verse-container id=ps1.3:7.1><span>Nekkhammaṁ ariyānaṁ niyyānaṁ. </span></div><p><div class=verse-container id=ps1.3:7.2><span>Tena ca nekkhammena ariyā niyyanti. </span></div><p><div class=verse-container id=ps1.3:7.3><span>Kāmacchando niyyānāvaraṇaṁ. </span></div><p><div class=verse-container id=ps1.3:7.4><span>Tena ca kāmacchandena nivutattā nekkhammaṁ ariyānaṁ niyyānaṁ nappajānātīti—</span></div><p><div class=verse-container id=ps1.3:7.5><span>kāmacchando niyyānāvaraṇaṁ. </span></div><p><div class=verse-container id=ps1.3:8.1><span>Abyāpādo ariyānaṁ niyyānaṁ. </span></div><p><div class=verse-container id=ps1.3:8.2><span>Tena ca abyāpādena ariyā niyyanti. </span></div><p><div class=verse-container id=ps1.3:8.3><span>Byāpādo niyyānāvaraṇaṁ. </span></div><p><div class=verse-container id=ps1.3:8.4><span>Tena ca byāpādena nivutattā abyāpādaṁ ariyānaṁ niyyānaṁ nappajānātīti—</span></div><p><div class=verse-container id=ps1.3:8.5><span>byāpādo niyyānāvaraṇaṁ. </span></div><p><div class=verse-container id=ps1.3:9.1><span>Ālokasaññā ariyānaṁ niyyānaṁ. </span></div><p><div class=verse-container id=ps1.3:9.2><span>Tāya ca ālokasaññāya ariyā niyyanti. </span></div><p><div class=verse-container id=ps1.3:9.3><span>Thinamiddhaṁ niyyānāvaraṇaṁ. </span></div><p><div class=verse-container id=ps1.3:9.4><span>Tena ca thinamiddhena nivutattā ālokasaññaṁ ariyānaṁ niyyānaṁ nappajānātīti—</span></div><p><div class=verse-container id=ps1.3:9.5><span>thinamiddhaṁ niyyānāvaraṇaṁ. </span></div><p><div class=verse-container id=ps1.3:10.1><span>Avikkhepo ariyānaṁ niyyānaṁ. </span></div><p><div class=verse-container id=ps1.3:10.2><span>Tena ca avikkhepena ariyā niyyanti. </span></div><p><div class=verse-container id=ps1.3:10.3><span>Uddhaccaṁ niyyānāvaraṇaṁ. </span></div><p><div class=verse-container id=ps1.3:10.4><span>Tena ca uddhaccena nivutattā avikkhepaṁ ariyānaṁ niyyānaṁ nappajānātīti—</span></div><p><div class=verse-container id=ps1.3:10.5><span>uddhaccaṁ niyyānāvaraṇaṁ. </span></div><p><div class=verse-container id=ps1.3:11.1><span>Dhammavavatthānaṁ ariyānaṁ niyyānaṁ. </span></div><p><div class=verse-container id=ps1.3:11.2><span>Tena ca dhammavavatthānena ariyā niyyanti. </span></div><p><div class=verse-container id=ps1.3:11.3><span>Vicikicchā niyyānāvaraṇaṁ. </span></div><p><div class=verse-container id=ps1.3:11.4><span>Tāya ca vicikicchāya nivutattā dhammavavatthānaṁ ariyānaṁ niyyānaṁ nappajānātīti—</span></div><p><div class=verse-container id=ps1.3:11.5><span>vicikicchā niyyānāvaraṇaṁ. </span></div><p><div class=verse-container id=ps1.3:12.1><span>Ñāṇaṁ ariyānaṁ niyyānaṁ. </span></div><p><div class=verse-container id=ps1.3:12.2><span>Tena ca ñāṇena ariyā niyyanti. </span></div><p><div class=verse-container id=ps1.3:12.3><span>Avijjā niyyānāvaraṇaṁ. </span></div><p><div class=verse-container id=ps1.3:12.4><span>Tāya ca avijjāya nivutattā ñāṇaṁ ariyānaṁ niyyānaṁ nappajānātīti—</span></div><p><div class=verse-container id=ps1.3:12.5><span>avijjā niyyānāvaraṇaṁ. </span></div><p><div class=verse-container id=ps1.3:13.1><span>Pāmojjaṁ ariyānaṁ niyyānaṁ. </span></div><p><div class=verse-container id=ps1.3:13.2><span>Tena ca pāmojjena ariyā niyyanti. </span></div><p><div class=verse-container id=ps1.3:13.3><span>Arati niyyānāvaraṇaṁ. </span></div><p><div class=verse-container id=ps1.3:13.4><span>Tāya ca aratiyā nivutattā pāmojjaṁ ariyānaṁ niyyānaṁ nappajānātīti—</span></div><p><div class=verse-container id=ps1.3:13.5><span>arati niyyānāvaraṇaṁ. </span></div><p><div class=verse-container id=ps1.3:14.1><span>Sabbepi kusalā dhammā ariyānaṁ niyyānaṁ. </span></div><p><div class=verse-container id=ps1.3:14.2><span>Tehi ca kusalehi dhammehi ariyā niyyanti. </span></div><p><div class=verse-container id=ps1.3:14.3><span>Sabbepi akusalā dhammā niyyānāvaraṇā. </span></div><p><div class=verse-container id=ps1.3:14.4><span>Tehi ca akusalehi dhammehi nivutattā kusale dhamme ariyānaṁ niyyānaṁ nappajānātīti—</span></div><p><div class=verse-container id=ps1.3:14.5><span>sabbepi akusalā dhammā niyyānāvaraṇā. </span></div><p><div class=verse-container id=ps1.3:14.6><span>Soḷasañāṇaniddeso dutiyo. </span></div><p><div class=verse-container id=ps1.3:15.0.1><span>1.3.3. Upakkilesañāṇaniddesa </span></div><p><div class=verse-container id=ps1.3:15.0.2><span>1.3.3.1. Paṭhamacchakka </span></div><p><div class=verse-container id=ps1.3:15.1><span>Imehi ca pana nīvaraṇehi visuddhacittassa soḷasavatthukaṁ ānāpānassatisamādhiṁ bhāvayato khaṇikasamodhānā katame aṭṭhārasa upakkilesā uppajjanti? </span></div><p><div class=verse-container id=ps1.3:15.2><span>Assāsādimajjhapariyosānaṁ satiyā anugacchato ajjhattavikkhepagataṁ cittaṁ samādhissa paripantho. </span></div><p><div class=verse-container id=ps1.3:15.3><span>Passāsādimajjhapariyosānaṁ satiyā anugacchato bahiddhāvikkhepagataṁ cittaṁ samādhissa paripantho. </span></div><p><div class=verse-container id=ps1.3:15.4><span>Assāsapaṭikaṅkhanā nikanti taṇhācariyā samādhissa paripantho. </span></div><p><div class=verse-container id=ps1.3:15.5><span>Passāsapaṭikaṅkhanā nikanti taṇhācariyā samādhissa paripantho. </span></div><p><div class=verse-container id=ps1.3:15.6><span>Assāsenābhitunnassa passāsapaṭilābhe mucchanā samādhissa paripantho. </span></div><p><div class=verse-container id=ps1.3:15.7><span>Passāsenābhitunnassa assāsapaṭilābhe mucchanā samādhissa paripantho. </span></div><p><div class=verse-container id=ps1.3:16.1><span>Anugacchanā ca assāsaṁ, </span></div><p><div class=verse-container id=ps1.3:16.2><span>Passāsaṁ anugacchanā; </span></div><p><div class=verse-container id=ps1.3:16.3><span>Sati ajjhattavikkhepā- </span></div><p><div class=verse-container id=ps1.3:16.4><span>Kaṅkhanā bahiddhāvikkhepapatthanā. </span></div><p><div class=verse-container id=ps1.3:17.1><span>Assāsenābhitunnassa, </span></div><p><div class=verse-container id=ps1.3:17.2><span>Passāsapaṭilābhe mucchanā; </span></div><p><div class=verse-container id=ps1.3:17.3><span>Passāsenābhitunnassa, </span></div><p><div class=verse-container id=ps1.3:17.4><span>Assāsapaṭilābhe mucchanā. </span></div><p><div class=verse-container id=ps1.3:18.1><span>Cha ete upakkilesā, </span></div><p><div class=verse-container id=ps1.3:18.2><span>Ānāpānassatisamādhissa; </span></div><p><div class=verse-container id=ps1.3:18.3><span>Yehi vikkhippamānassa, </span></div><p><div class=verse-container id=ps1.3:18.4><span>No ca cittaṁ vimuccati; </span></div><p><div class=verse-container id=ps1.3:18.5><span>Vimokkhaṁ appajānantā, </span></div><p><div class=verse-container id=ps1.3:18.6><span>Te honti parapattiyāti. </span></div><p><div class=verse-container id=ps1.3:19.0><span>1.3.3.2. Dutiyacchakka </span></div><p><div class=verse-container id=ps1.3:19.1><span>Nimittaṁ āvajjato assāse cittaṁ vikampati—</span></div><p><div class=verse-container id=ps1.3:19.2><span>samādhissa paripantho. </span></div><p><div class=verse-container id=ps1.3:19.3><span>Assāsaṁ āvajjato nimitte cittaṁ vikampati—</span></div><p><div class=verse-container id=ps1.3:19.4><span>samādhissa paripantho. </span></div><p><div class=verse-container id=ps1.3:19.5><span>Nimittaṁ āvajjato passāse cittaṁ vikampati—</span></div><p><div class=verse-container id=ps1.3:19.6><span>samādhissa paripantho. </span></div><p><div class=verse-container id=ps1.3:19.7><span>Passāsaṁ āvajjato nimitte cittaṁ vikampati—</span></div><p><div class=verse-container id=ps1.3:19.8><span>samādhissa paripantho. </span></div><p><div class=verse-container id=ps1.3:19.9><span>Assāsaṁ āvajjato passāse cittaṁ vikampati—</span></div><p><div class=verse-container id=ps1.3:19.10><span>samādhissa paripantho. </span></div><p><div class=verse-container id=ps1.3:19.11><span>Passāsaṁ āvajjato assāse cittaṁ vikampati—</span></div><p><div class=verse-container id=ps1.3:19.12><span>samādhissa paripantho. </span></div><p><div class=verse-container id=ps1.3:20.1><span>Nimittaṁ āvajjamānassa, </span></div><p><div class=verse-container id=ps1.3:20.2><span>assāse vikkhipate mano; </span></div><p><div class=verse-container id=ps1.3:20.3><span>Assāsaṁ āvajjamānassa, </span></div><p><div class=verse-container id=ps1.3:20.4><span>nimitte cittaṁ vikampati. </span></div><p><div class=verse-container id=ps1.3:21.1><span>Nimittaṁ āvajjamānassa, </span></div><p><div class=verse-container id=ps1.3:21.2><span>passāse vikkhipate mano; </span></div><p><div class=verse-container id=ps1.3:21.3><span>Passāsaṁ āvajjamānassa, </span></div><p><div class=verse-container id=ps1.3:21.4><span>nimitte cittaṁ vikampati. </span></div><p><div class=verse-container id=ps1.3:22.1><span>Assāsaṁ āvajjamānassa, </span></div><p><div class=verse-container id=ps1.3:22.2><span>passāse vikkhipate mano; </span></div><p><div class=verse-container id=ps1.3:22.3><span>Passāsaṁ āvajjamānassa, </span></div><p><div class=verse-container id=ps1.3:22.4><span>assāse cittaṁ vikampati. </span></div><p><div class=verse-container id=ps1.3:23.1><span>Cha ete upakkilesā, </span></div><p><div class=verse-container id=ps1.3:23.2><span>Ānāpānassatisamādhissa; </span></div><p><div class=verse-container id=ps1.3:23.3><span>Yehi vikkhippamānassa, </span></div><p><div class=verse-container id=ps1.3:23.4><span>No ca cittaṁ vimuccati; </span></div><p><div class=verse-container id=ps1.3:23.5><span>Vimokkhaṁ appajānantā, </span></div><p><div class=verse-container id=ps1.3:23.6><span>Te honti parapattiyāti. </span></div><p><div class=verse-container id=ps1.3:24.0><span>1.3.3.3. Tatiyacchakka </span></div><p><div class=verse-container id=ps1.3:24.1><span>Atītānudhāvanaṁ cittaṁ vikkhepānupatitaṁ—</span></div><p><div class=verse-container id=ps1.3:24.2><span>samādhissa paripantho. </span></div><p><div class=verse-container id=ps1.3:24.3><span>Anāgatapaṭikaṅkhanaṁ cittaṁ vikampitaṁ—</span></div><p><div class=verse-container id=ps1.3:24.4><span>samādhissa paripantho. </span></div><p><div class=verse-container id=ps1.3:24.5><span>Līnaṁ cittaṁ kosajjānupatitaṁ—</span></div><p><div class=verse-container id=ps1.3:24.6><span>samādhissa paripantho. </span></div><p><div class=verse-container id=ps1.3:24.7><span>Atipaggahitaṁ cittaṁ uddhaccānupatitaṁ—</span></div><p><div class=verse-container id=ps1.3:24.8><span>samādhissa paripantho. </span></div><p><div class=verse-container id=ps1.3:24.9><span>Abhinataṁ cittaṁ rāgānupatitaṁ—</span></div><p><div class=verse-container id=ps1.3:24.10><span>samādhissa paripantho. </span></div><p><div class=verse-container id=ps1.3:24.11><span>Apanataṁ cittaṁ byāpādānupatitaṁ—</span></div><p><div class=verse-container id=ps1.3:24.12><span>samādhissa paripantho. </span></div><p><div class=verse-container id=ps1.3:25.1><span>Atītānudhāvanaṁ cittaṁ, </span></div><p><div class=verse-container id=ps1.3:25.2><span>Anāgatapaṭikaṅkhanaṁ līnaṁ; </span></div><p><div class=verse-container id=ps1.3:25.3><span>Atipaggahitaṁ abhinataṁ, </span></div><p><div class=verse-container id=ps1.3:25.4><span>Apanataṁ cittaṁ na samādhiyati. </span></div><p><div class=verse-container id=ps1.3:26.1><span>Cha ete upakkilesā, </span></div><p><div class=verse-container id=ps1.3:26.2><span>Ānāpānassatisamādhissa; </span></div><p><div class=verse-container id=ps1.3:26.3><span>Yehi upakkiliṭṭhasaṅkappo, </span></div><p><div class=verse-container id=ps1.3:26.4><span>Adhicittaṁ nappajānātīti. </span></div><p><div class=verse-container id=ps1.3:27.1><span>Assāsādimajjhapariyosānaṁ satiyā anugacchato ajjhattaṁ vikkhepagatena cittena kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:27.2><span>Passāsādimajjhapariyosānaṁ satiyā anugacchato bahiddhāvikkhepagatena cittena kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:27.3><span>Assāsapaṭikaṅkhanāya nikantiyā taṇhācariyāya kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:27.4><span>Passāsapaṭikaṅkhanāya nikantiyā taṇhācariyāya kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:27.5><span>Assāsenābhitunnassa passāsapaṭilābhe mucchitattā kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:27.6><span>Passāsenābhitunnassa assāsapaṭilābhe mucchitattā kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:28.1><span>Nimittaṁ āvajjato assāse cittaṁ vikampitattā kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:28.2><span>Assāsaṁ āvajjato nimitte cittaṁ vikampitattā kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:28.3><span>Nimittaṁ āvajjato passāse cittaṁ vikampitattā kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:28.4><span>Passāsaṁ āvajjato nimitte cittaṁ vikampitattā kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:28.5><span>Assāsaṁ āvajjato passāse cittaṁ vikampitattā kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:28.6><span>Passāsaṁ āvajjato assāse cittaṁ vikampitattā kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:28.7><span>Atītānudhāvanena cittena vikkhepānupatitena kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:28.8><span>Anāgatapaṭikaṅkhanena cittena vikampitena kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:28.9><span>Līnena cittena kosajjānupatitena kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:28.10><span>Atipaggahitena cittena uddhaccānupatitena kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:28.11><span>Abhinatena cittena rāgānupatitena kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:28.12><span>Apanatena cittena byāpādānupatitena kāyopi cittampi sāraddhā ca honti iñjitā ca phanditā ca. </span></div><p><div class=verse-container id=ps1.3:29.1><span>Ānāpānassati yassa, </span></div><p><div class=verse-container id=ps1.3:29.2><span>paripuṇṇā abhāvitā; </span></div><p><div class=verse-container id=ps1.3:29.3><span>Kāyopi iñjito hoti, </span></div><p><div class=verse-container id=ps1.3:29.4><span>cittampi hoti iñjitaṁ; </span></div><p><div class=verse-container id=ps1.3:29.5><span>Kāyopi phandito hoti, </span></div><p><div class=verse-container id=ps1.3:29.6><span>cittampi hoti phanditaṁ. </span></div><p><div class=verse-container id=ps1.3:30.1><span>Ānāpānassati yassa, </span></div><p><div class=verse-container id=ps1.3:30.2><span>Paripuṇṇā subhāvitā; </span></div><p><div class=verse-container id=ps1.3:30.3><span>Kāyopi aniñjito hoti, </span></div><p><div class=verse-container id=ps1.3:30.4><span>Cittampi hoti aniñjitaṁ; </span></div><p><div class=verse-container id=ps1.3:30.5><span>Kāyopi aphandito hoti, </span></div><p><div class=verse-container id=ps1.3:30.6><span>Cittampi hoti aphanditanti. </span></div><p><div class=verse-container id=ps1.3:31.1><span>Imehi ca pana nīvaraṇehi visuddhacittassa soḷasavatthukaṁ ānāpānassatisamādhiṁ bhāvayato khaṇikasamodhānā ime aṭṭhārasa upakkilesā uppajjanti. </span></div><p><div class=verse-container id=ps1.3:31.2><span>Upakkilesañāṇaniddeso tatiyo. </span></div><p><div class=verse-container id=ps1.3:32.0><span>1.3.4. Vodānañāṇaniddesa </span></div><p><div class=verse-container id=ps1.3:32.1><span>Katamāni terasa vodāne ñāṇāni? </span></div><p><div class=verse-container id=ps1.3:32.2><span>Atītānudhāvanaṁ cittaṁ vikkhepānupatitaṁ; </span></div><p><div class=verse-container id=ps1.3:32.3><span>taṁ vivajjayitvā ekaṭṭhāne samādahati—</span></div><p><div class=verse-container id=ps1.3:32.4><span>evampi cittaṁ na vikkhepaṁ gacchati. </span></div><p><div class=verse-container id=ps1.3:32.5><span>Anāgatapaṭikaṅkhanaṁ cittaṁ vikampitaṁ; </span></div><p><div class=verse-container id=ps1.3:32.6><span>taṁ vivajjayitvā tattheva adhimoceti—</span></div><p><div class=verse-container id=ps1.3:32.7><span>evampi cittaṁ na vikkhepaṁ gacchati. </span></div><p><div class=verse-container id=ps1.3:32.8><span>Līnaṁ cittaṁ kosajjānupatitaṁ; </span></div><p><div class=verse-container id=ps1.3:32.9><span>taṁ paggaṇhitvā kosajjaṁ pajahati—</span></div><p><div class=verse-container id=ps1.3:32.10><span>evampi cittaṁ na vikkhepaṁ gacchati. </span></div><p><div class=verse-container id=ps1.3:32.11><span>Atipaggahitaṁ cittaṁ uddhaccānupatitaṁ; </span></div><p><div class=verse-container id=ps1.3:32.12><span>taṁ viniggaṇhitvā uddhaccaṁ pajahati—</span></div><p><div class=verse-container id=ps1.3:32.13><span>evampi cittaṁ na vikkhepaṁ gacchati. </span></div><p><div class=verse-container id=ps1.3:32.14><span>Abhinataṁ cittaṁ rāgānupatitaṁ; </span></div><p><div class=verse-container id=ps1.3:32.15><span>taṁ sampajāno hutvā rāgaṁ pajahati—</span></div><p><div class=verse-container id=ps1.3:32.16><span>evampi cittaṁ na vikkhepaṁ gacchati. </span></div><p><div class=verse-container id=ps1.3:32.17><span>Apanataṁ cittaṁ byāpādānupatitaṁ; </span></div><p><div class=verse-container id=ps1.3:32.18><span>taṁ sampajāno hutvā byāpādaṁ pajahati—</span></div><p><div class=verse-container id=ps1.3:32.19><span>evampi cittaṁ na vikkhepaṁ gacchati. </span></div><p><div class=verse-container id=ps1.3:32.20><span>Imehi chahi ṭhānehi parisuddhaṁ cittaṁ pariyodātaṁ ekattagataṁ hoti. </span></div><p><div class=verse-container id=ps1.3:33.1><span>Katame te ekattā? </span></div><p><div class=verse-container id=ps1.3:33.2><span>Dānavosaggupaṭṭhānekattaṁ, samathanimittupaṭṭhānekattaṁ, vayalakkhaṇupaṭṭhānekattaṁ, nirodhupaṭṭhānekattaṁ. </span></div><p><div class=verse-container id=ps1.3:33.3><span>Dānavosaggupaṭṭhānekattaṁ cāgādhimuttānaṁ, samathanimittupaṭṭhānekattañca adhicittamanuyuttānaṁ, vayalakkhaṇupaṭṭhānekattañca vipassakānaṁ, nirodhupaṭṭhānekattañca ariyapuggalānaṁ—</span></div><p><div class=verse-container id=ps1.3:33.4><span>imehi catūhi ṭhānehi ekattagataṁ cittaṁ paṭipadāvisuddhipakkhandañceva hoti, upekkhānubrūhitañca, ñāṇena ca sampahaṁsitaṁ. </span></div><p><div class=verse-container id=ps1.3:34.1><span>Paṭhamassa jhānassa ko ādi, kiṁ majjhe, kiṁ pariyosānaṁ? </span></div><p><div class=verse-container id=ps1.3:34.2><span>Paṭhamassa jhānassa paṭipadāvisuddhi ādi, upekkhānubrūhanā majjhe, sampahaṁsanā pariyosānaṁ. </span></div><p><div class=verse-container id=ps1.3:34.3><span>Paṭhamassa jhānassa paṭipadāvisuddhi ādi. </span></div><p><div class=verse-container id=ps1.3:34.4><span>Ādissa kati lakkhaṇāni? </span></div><p><div class=verse-container id=ps1.3:34.5><span>Ādissa tīṇi lakkhaṇāni. </span></div><p><div class=verse-container id=ps1.3:34.6><span>Yo tassa paripantho tato cittaṁ visujjhati, visuddhattā cittaṁ majjhimaṁ samathanimittaṁ paṭipajjati, paṭipannattā tattha cittaṁ pakkhandati. </span></div><p><div class=verse-container id=ps1.3:34.7><span>Yañca paripanthato cittaṁ visujjhati, yañca visuddhattā cittaṁ majjhimaṁ samathanimittaṁ paṭipajjati, yañca paṭipannattā tattha cittaṁ pakkhandati. </span></div><p><div class=verse-container id=ps1.3:34.8><span>Paṭhamassa jhānassa paṭipadāvisuddhi ādi. </span></div><p><div class=verse-container id=ps1.3:34.9><span>Ādissa imāni tīṇi lakkhaṇāni. </span></div><p><div class=verse-container id=ps1.3:34.10><span>Tena vuccati—</span></div><p><div class=verse-container id=ps1.3:34.11><span>“paṭhamaṁ jhānaṁ ādikalyāṇañceva hoti lakkhaṇasampannañca”. </span></div><p><div class=verse-container id=ps1.3:35.1><span>Paṭhamassa jhānassa upekkhānubrūhanā majjhe. </span></div><p><div class=verse-container id=ps1.3:35.2><span>Majjhassa kati lakkhaṇāni? </span></div><p><div class=verse-container id=ps1.3:35.3><span>Majjhassa tīṇi lakkhaṇāni. </span></div><p><div class=verse-container id=ps1.3:35.4><span>Visuddhaṁ cittaṁ ajjhupekkhati, samathapaṭipannaṁ ajjhupekkhati, ekattupaṭṭhānaṁ ajjhupekkhati. </span></div><p><div class=verse-container id=ps1.3:35.5><span>Yañca visuddhaṁ cittaṁ ajjhupekkhati, yañca samathapaṭipannaṁ ajjhupekkhati, yañca ekattupaṭṭhānaṁ ajjhupekkhati—</span></div><p><div class=verse-container id=ps1.3:35.6><span>paṭhamassa jhānassa upekkhānubrūhanā majjhe. </span></div><p><div class=verse-container id=ps1.3:35.7><span>Majjhassa imāni tīṇi lakkhaṇāni. </span></div><p><div class=verse-container id=ps1.3:35.8><span>Tena vuccati—</span></div><p><div class=verse-container id=ps1.3:35.9><span>“paṭhamaṁ jhānaṁ majjhekalyāṇañceva hoti lakkhaṇasampannañca”. </span></div><p><div class=verse-container id=ps1.3:36.1><span>Paṭhamassa jhānassa sampahaṁsanā pariyosānaṁ. </span></div><p><div class=verse-container id=ps1.3:36.2><span>Pariyosānassa kati lakkhaṇāni? </span></div><p><div class=verse-container id=ps1.3:36.3><span>Pariyosānassa cattāri lakkhaṇāni. </span></div><p><div class=verse-container id=ps1.3:36.4><span>Tattha jātānaṁ dhammānaṁ anativattanaṭṭhena sampahaṁsanā, indriyānaṁ ekarasaṭṭhena sampahaṁsanā, tadupagavīriyavāhanaṭṭhena sampahaṁsanā, āsevanaṭṭhena sampahaṁsanā. </span></div><p><div class=verse-container id=ps1.3:36.5><span>Paṭhamassa jhānassa sampahaṁsanā pariyosānaṁ. </span></div><p><div class=verse-container id=ps1.3:36.6><span>Pariyosānassa imāni cattāri lakkhaṇāni. </span></div><p><div class=verse-container id=ps1.3:36.7><span>Tena vuccati—</span></div><p><div class=verse-container id=ps1.3:36.8><span>“paṭhamaṁ jhānaṁ pariyosānakalyāṇañceva hoti lakkhaṇasampannañca”. </span></div><p><div class=verse-container id=ps1.3:36.9><span>Evaṁ tivattagataṁ cittaṁ tividhakalyāṇakaṁ dasalakkhaṇasampannaṁ vitakkasampannañceva hoti vicārasampannañca pītisampannañca sukhasampannañca cittassa adhiṭṭhānasampannañca saddhāsampannañca vīriyasampannañca satisampannañca samādhisampannañca paññāsampannañca. </span></div><p><div class=verse-container id=ps1.3:37.1><span>Dutiyassa jhānassa ko ādi, kiṁ majjhe, kiṁ pariyosānaṁ? </span></div><p><div class=verse-container id=ps1.3:37.2><span>Dutiyassa jhānassa paṭipadāvisuddhi ādi, upekkhānubrūhanā majjhe, sampahaṁsanā pariyosānaṁ …pe… </span></div><p><div class=verse-container id=ps1.3:37.3><span>evaṁ tivattagataṁ cittaṁ tividhakalyāṇakaṁ dasalakkhaṇasampannaṁ pītisampannañceva hoti sukhasampannañca cittassa adhiṭṭhānasampannañca saddhāsampannañca vīriyasampannañca satisampannañca samādhisampannañca paññāsampannañca. </span></div><p><div class=verse-container id=ps1.3:38.1><span>Tatiyassa jhānassa ko ādi, kiṁ majjhe, kiṁ pariyosānaṁ …pe… </span></div><p><div class=verse-container id=ps1.3:38.2><span>evaṁ tivattagataṁ cittaṁ tividhakalyāṇakaṁ dasalakkhaṇasampannaṁ sukhasampannañceva hoti cittassa adhiṭṭhānasampannañca saddhāsampannañca vīriyasampannañca satisampannañca samādhisampannañca paññāsampannañca. </span></div><p><div class=verse-container id=ps1.3:39.1><span>Catutthassa jhānassa ko ādi, kiṁ majjhe, kiṁ pariyosānaṁ …pe… </span></div><p><div class=verse-container id=ps1.3:39.2><span>evaṁ tivattagataṁ cittaṁ tividhakalyāṇakaṁ dasalakkhaṇasampannañca upekkhāsampannañceva hoti cittassa adhiṭṭhānasampannañca saddhāsampannañca vīriyasampannañca satisampannañca samādhisampannañca paññāsampannañca. </span></div><p><div class=verse-container id=ps1.3:40.1><span>Ākāsānañcāyatanasamāpattiyā …pe… </span></div><p><div class=verse-container id=ps1.3:40.2><span>viññāṇañcāyatanasamāpattiyā … </span></div><p><div class=verse-container id=ps1.3:40.3><span>ākiñcaññāyatanasamāpattiyā … </span></div><p><div class=verse-container id=ps1.3:40.4><span>nevasaññānāsaññāyatanasamāpattiyā ko ādi, kiṁ majjhe, kiṁ pariyosānaṁ …pe… </span></div><p><div class=verse-container id=ps1.3:40.5><span>evaṁ tivattagataṁ cittaṁ tividhakalyāṇakaṁ dasalakkhaṇasampannaṁ upekkhāsampannañceva hoti cittassa adhiṭṭhānasampannañca …pe… </span></div><p><div class=verse-container id=ps1.3:40.6><span>paññāsampannañca. </span></div><p><div class=verse-container id=ps1.3:41.1><span>Aniccānupassanāya ko ādi, kiṁ majjhe, kiṁ pariyosānaṁ …pe… </span></div><p><div class=verse-container id=ps1.3:41.2><span>evaṁ tivattagataṁ cittaṁ tividhakalyāṇakaṁ dasalakkhaṇasampannaṁ vitakkasampannañceva hoti vicārasampannañca pītisampannañca sukhasampannañca cittassa adhiṭṭhānasampannañca saddhāsampannañca vīriyasampannañca satisampannañca samādhisampannañca paññāsampannañca. </span></div><p><div class=verse-container id=ps1.3:41.3><span>Dukkhānupassanāya …pe… </span></div><p><div class=verse-container id=ps1.3:41.4><span>anattānupassanāya … </span></div><p><div class=verse-container id=ps1.3:41.5><span>nibbidānupassanāya … </span></div><p><div class=verse-container id=ps1.3:41.6><span>virāgānupassanāya … </span></div><p><div class=verse-container id=ps1.3:41.7><span>nirodhānupassanāya … </span></div><p><div class=verse-container id=ps1.3:41.8><span>paṭinissaggānupassanāya … </span></div><p><div class=verse-container id=ps1.3:41.9><span>khayānupassanāya … </span></div><p><div class=verse-container id=ps1.3:41.10><span>vayānupassanāya … </span></div><p><div class=verse-container id=ps1.3:41.11><span>vipariṇāmānupassanāya … </span></div><p><div class=verse-container id=ps1.3:41.12><span>animittānupassanāya … </span></div><p><div class=verse-container id=ps1.3:41.13><span>appaṇihitānupassanāya … </span></div><p><div class=verse-container id=ps1.3:41.14><span>suññatānupassanāya … </span></div><p><div class=verse-container id=ps1.3:41.15><span>adhipaññādhammavipassanāya … </span></div><p><div class=verse-container id=ps1.3:41.16><span>yathābhūtañāṇadassanāya … </span></div><p><div class=verse-container id=ps1.3:41.17><span>ādīnavānupassanāya … </span></div><p><div class=verse-container id=ps1.3:41.18><span>paṭisaṅkhānupassanāya … </span></div><p><div class=verse-container id=ps1.3:41.19><span>vivaṭṭanānupassanāya … </span></div><p><div class=verse-container id=ps1.3:42.1><span>Sotāpattimaggassa …pe… </span></div><p><div class=verse-container id=ps1.3:42.2><span>sakadāgāmimaggassa … </span></div><p><div class=verse-container id=ps1.3:42.3><span>anāgāmimaggassa … </span></div><p><div class=verse-container id=ps1.3:42.4><span>arahattamaggassa ko ādi, kiṁ majjhe, kiṁ pariyosānaṁ? </span></div><p><div class=verse-container id=ps1.3:42.5><span>Arahattamaggassa paṭipadāvisuddhi ādi upekkhānubrūhanā majjhe, sampahaṁsanā pariyosānaṁ. </span></div><p><div class=verse-container id=ps1.3:42.6><span>Arahattamaggassa paṭipadāvisuddhi ādi. </span></div><p><div class=verse-container id=ps1.3:42.7><span>Ādissa kati lakkhaṇāni? </span></div><p><div class=verse-container id=ps1.3:42.8><span>Ādissa tīṇi lakkhaṇāni. </span></div><p><div class=verse-container id=ps1.3:42.9><span>Yo tassa paripantho tato cittaṁ visujjhati, visuddhattā cittaṁ majjhimaṁ samathanimittaṁ paṭipajjati, paṭipannattā tattha cittaṁ pakkhandati. </span></div><p><div class=verse-container id=ps1.3:42.10><span>Yañca paripanthato cittaṁ visujjhati, yañca visuddhattā cittaṁ majjhimaṁ samathanimittaṁ paṭipajjati, yañca paṭipannattā tattha cittaṁ pakkhandati—</span></div><p><div class=verse-container id=ps1.3:42.11><span>arahattamaggassa paṭipadāvisuddhi ādi. </span></div><p><div class=verse-container id=ps1.3:42.12><span>Ādissa imāni tīṇi lakkhaṇāni. </span></div><p><div class=verse-container id=ps1.3:42.13><span>Tena vuccati—</span></div><p><div class=verse-container id=ps1.3:42.14><span>“arahattamaggo ādikalyāṇo ceva hoti lakkhaṇasampanno ca”. </span></div><p><div class=verse-container id=ps1.3:43.1><span>Arahattamaggassa upekkhānubrūhanā majjhe. </span></div><p><div class=verse-container id=ps1.3:43.2><span>Majjhassa kati lakkhaṇāni? </span></div><p><div class=verse-container id=ps1.3:43.3><span>Majjhassa tīṇi lakkhaṇāni. </span></div><p><div class=verse-container id=ps1.3:43.4><span>Visuddhaṁ cittaṁ ajjhupekkhati, samathapaṭipannaṁ ajjhupekkhati, ekattupaṭṭhānaṁ ajjhupekkhati. </span></div><p><div class=verse-container id=ps1.3:43.5><span>Yañca visuddhaṁ cittaṁ ajjhupekkhati, yañca samathapaṭipannaṁ ajjhupekkhati, yañca ekattupaṭṭhānaṁ ajjhupekkhati. </span></div><p><div class=verse-container id=ps1.3:43.6><span>Tena vuccati—</span></div><p><div class=verse-container id=ps1.3:43.7><span>“arahattamaggo majjhekalyāṇo ceva hoti lakkhaṇasampanno ca”. </span></div><p><div class=verse-container id=ps1.3:44.1><span>Arahattamaggassa sampahaṁsanā pariyosānaṁ. </span></div><p><div class=verse-container id=ps1.3:44.2><span>Pariyosānassa kati lakkhaṇāni? </span></div><p><div class=verse-container id=ps1.3:44.3><span>Pariyosānassa cattāri lakkhaṇāni. </span></div><p><div class=verse-container id=ps1.3:44.4><span>Tattha jātānaṁ dhammānaṁ anativattanaṭṭhena sampahaṁsanā, indriyānaṁ ekarasaṭṭhena sampahaṁsanā, tadupagavīriyavāhanaṭṭhena sampahaṁsanā, āsevanaṭṭhena sampahaṁsanā. </span></div><p><div class=verse-container id=ps1.3:44.5><span>Arahattamaggassa sampahaṁsanā pariyosānaṁ. </span></div><p><div class=verse-container id=ps1.3:44.6><span>Pariyosānassa imāni cattāri lakkhaṇāni. </span></div><p><div class=verse-container id=ps1.3:44.7><span>Tena vuccati—</span></div><p><div class=verse-container id=ps1.3:44.8><span>“arahattamaggo pariyosānakalyāṇo ceva hoti lakkhaṇasampanno ca”. </span></div><p><div class=verse-container id=ps1.3:44.9><span>Evaṁ tivattagataṁ cittaṁ tividhakalyāṇakaṁ dasalakkhaṇasampannaṁ vitakkasampannañceva hoti vicārasampannañca pītisampannañca sukhasampannañca cittassa adhiṭṭhānasampannañca saddhāsampannañca vīriyasampannañca satisampannañca samādhisampannañca paññāsampannañca. </span></div><p><div class=verse-container id=ps1.3:45.1><span>Nimittaṁ assāsapassāsā, </span></div><p><div class=verse-container id=ps1.3:45.2><span>Anārammaṇamekacittassa; </span></div><p><div class=verse-container id=ps1.3:45.3><span>Ajānato ca tayo dhamme, </span></div><p><div class=verse-container id=ps1.3:45.4><span>Bhāvanā nupalabbhati. </span></div><p><div class=verse-container id=ps1.3:46.1><span>Nimittaṁ assāsapassāsā, </span></div><p><div class=verse-container id=ps1.3:46.2><span>Anārammaṇamekacittassa; </span></div><p><div class=verse-container id=ps1.3:46.3><span>Jānato ca tayo dhamme, </span></div><p><div class=verse-container id=ps1.3:46.4><span>Bhāvanā upalabbhatīti. </span></div><p><div class=verse-container id=ps1.3:47.1><span>Kathaṁ ime tayo dhammā ekacittassa ārammaṇā na honti, na cime tayo dhammā aviditā honti, na ca cittaṁ vikkhepaṁ gacchati, padhānañca paññāyati, payogañca sādheti, visesamadhigacchati? </span></div><p><div class=verse-container id=ps1.3:47.2><span>Seyyathāpi rukkho same bhūmibhāge nikkhitto. </span></div><p><div class=verse-container id=ps1.3:47.3><span>Tamenaṁ puriso kakacena chindeyya. </span></div><p><div class=verse-container id=ps1.3:47.4><span>Rukkhe phuṭṭhakakacadantānaṁ vasena purisassa sati upaṭṭhitā hoti; </span></div><p><div class=verse-container id=ps1.3:47.5><span>na āgate vā gate vā kakacadante manasi karoti. </span></div><p><div class=verse-container id=ps1.3:47.6><span>Na āgatā vā gatā vā kakacadantā aviditā honti, padhānañca paññāyati, payogañca sādheti. </span></div><p><div class=verse-container id=ps1.3:47.7><span>Yathā rukkho same bhūmibhāge nikkhitto. </span></div><p><div class=verse-container id=ps1.3:47.8><span>Evaṁ upanibandhanā nimittaṁ. </span></div><p><div class=verse-container id=ps1.3:47.9><span>Yathā kakacadantā, evaṁ assāsapassāsā. </span></div><p><div class=verse-container id=ps1.3:47.10><span>Yathā rukkhe phuṭṭhakakacadantānaṁ vasena purisassa sati upaṭṭhitā hoti, na āgate vā gate vā kakacadante manasi karoti, na āgatā vā gatā vā kakacadantā aviditā honti, padhānañca paññāyati, payogañca sādheti. </span></div><p><div class=verse-container id=ps1.3:47.11><span>Evamevaṁ bhikkhu nāsikagge vā mukhanimitte vā satiṁ upaṭṭhapetvā nisinno hoti, na āgate vā gate vā assāsapassāse manasi karoti, na āgatā vā gatā vā assāsapassāsā aviditā honti, padhānañca paññāyati, payogañca sādheti. </span></div><p><div class=verse-container id=ps1.3:47.12><span>Visesamadhigacchati padhānañca. </span></div><p><div class=verse-container id=ps1.3:48.1><span>Katamaṁ padhānaṁ? </span></div><p><div class=verse-container id=ps1.3:48.2><span>Āraddhavīriyassa kāyopi cittampi kammaniyaṁ hoti—</span></div><p><div class=verse-container id=ps1.3:48.3><span>idaṁ padhānaṁ. </span></div><p><div class=verse-container id=ps1.3:48.4><span>Katamo payogo? </span></div><p><div class=verse-container id=ps1.3:48.5><span>Āraddhavīriyassa upakkilesā pahīyanti, vitakkā vūpasammanti—</span></div><p><div class=verse-container id=ps1.3:48.6><span>ayaṁ payogo. </span></div><p><div class=verse-container id=ps1.3:48.7><span>Katamo viseso? </span></div><p><div class=verse-container id=ps1.3:48.8><span>Āraddhavīriyassa saññojanā pahīyanti, anusayā byantīhonti. </span></div><p><div class=verse-container id=ps1.3:48.9><span>Ayaṁ viseso. </span></div><p><div class=verse-container id=ps1.3:48.10><span>Evaṁ ime tayo dhammā ekacittassa ārammaṇā na honti, na cime tayo dhammā aviditā honti, na ca cittaṁ vikkhepaṁ gacchati, padhānañca paññāyati, payogañca sādheti, visesamadhigacchati. </span></div><p><div class=verse-container id=ps1.3:49.1><span>Ānāpānassati yassa, </span></div><p><div class=verse-container id=ps1.3:49.2><span>paripuṇṇā subhāvitā; </span></div><p><div class=verse-container id=ps1.3:49.3><span>Anupubbaṁ paricitā, </span></div><p><div class=verse-container id=ps1.3:49.4><span>yathā buddhena desitā; </span></div><p><div class=verse-container id=ps1.3:49.5><span>So imaṁ lokaṁ pabhāseti, </span></div><p><div class=verse-container id=ps1.3:49.6><span>abbhā muttova candimāti. </span></div><p><div class=verse-container id=ps1.3:50.1><span>Ānanti assāso, no passāso. </span></div><p><div class=verse-container id=ps1.3:50.2><span>Āpānanti passāso, no assāso. </span></div><p><div class=verse-container id=ps1.3:50.3><span>Assāsavasena upaṭṭhānaṁ sati, passāsavasena upaṭṭhānaṁ sati. </span></div><p><div class=verse-container id=ps1.3:51.1><span>Yo assasati tassupaṭṭhāti, yo passasati tassupaṭṭhāti. </span></div><p><div class=verse-container id=ps1.3:51.2><span>Paripuṇṇāti pariggahaṭṭhena paripuṇṇā, parivāraṭṭhena paripuṇṇā, paripūraṭṭhena paripuṇṇā. </span></div><p><div class=verse-container id=ps1.3:51.3><span>Subhāvitāti catasso bhāvanā—</span></div><p><div class=verse-container id=ps1.3:51.4><span>tattha jātānaṁ dhammānaṁ anativattanaṭṭhena bhāvanā, indriyānaṁ ekarasaṭṭhena bhāvanā, tadupagavīriyavāhanaṭṭhena bhāvanā, āsevanaṭṭhena bhāvanā. </span></div><p><div class=verse-container id=ps1.3:51.5><span>Tassime cattāro bhāvanaṭṭhā yānīkatā honti vatthukatā anuṭṭhitā paricitā susamāraddhā. </span></div><p><div class=verse-container id=ps1.3:52.1><span>Yānīkatāti yattha yattha ākaṅkhati tattha tattha vasippatto hoti balappatto vesārajjappatto. </span></div><p><div class=verse-container id=ps1.3:52.2><span>Tassa me te dhammā āvajjanapaṭibaddhā honti ākaṅkhapaṭibaddhā manasikārapaṭibaddhā cittuppādapaṭibaddhā. </span></div><p><div class=verse-container id=ps1.3:52.3><span>Tena vuccati—</span></div><p><div class=verse-container id=ps1.3:52.4><span>“yānīkatā”ti. </span></div><p><div class=verse-container id=ps1.3:52.5><span>Vatthukatāti yasmiṁ yasmiṁ vatthusmiṁ cittaṁ svādhiṭṭhitaṁ hoti, tasmiṁ tasmiṁ vatthusmiṁ sati sūpaṭṭhitā hoti. </span></div><p><div class=verse-container id=ps1.3:52.6><span>Yasmiṁ yasmiṁ vā pana vatthusmiṁ sati sūpaṭṭhitā hoti, tasmiṁ tasmiṁ vatthusmiṁ cittaṁ svādhiṭṭhitaṁ hoti. </span></div><p><div class=verse-container id=ps1.3:52.7><span>Tena vuccati—</span></div><p><div class=verse-container id=ps1.3:52.8><span>“vatthukatā”ti. </span></div><p><div class=verse-container id=ps1.3:52.9><span>Anuṭṭhitāti vatthusmiṁ yena yena cittaṁ abhinīharati tena tena sati anuparivattati. </span></div><p><div class=verse-container id=ps1.3:52.10><span>Yena yena vā pana sati anuparivattati tena tena cittaṁ abhinīharati. </span></div><p><div class=verse-container id=ps1.3:52.11><span>Tena vuccati—</span></div><p><div class=verse-container id=ps1.3:52.12><span>“anuṭṭhitā”ti. </span></div><p><div class=verse-container id=ps1.3:52.13><span>Paricitāti pariggahaṭṭhena paricitā, parivāraṭṭhena paricitā, paripūraṭṭhena paricitā. </span></div><p><div class=verse-container id=ps1.3:52.14><span>Satiyā pariggaṇhanto jināti pāpake akusale dhamme. </span></div><p><div class=verse-container id=ps1.3:52.15><span>Tena vuccati—</span></div><p><div class=verse-container id=ps1.3:52.16><span>“paricitā”ti. </span></div><p><div class=verse-container id=ps1.3:52.17><span>Susamāraddhāti cattāro susamāraddhā—</span></div><p><div class=verse-container id=ps1.3:52.18><span>tattha jātānaṁ dhammānaṁ anativattanaṭṭhena susamāraddhā, indriyānaṁ ekarasaṭṭhena susamāraddhā, tadupagavīriyavāhanaṭṭhena susamāraddhā, tappaccanīkānaṁ kilesānaṁ susamūhatattā susamāraddhā. </span></div><p><div class=verse-container id=ps1.3:53.1><span>Susamanti atthi samaṁ, atthi susamaṁ. </span></div><p><div class=verse-container id=ps1.3:53.2><span>Katamaṁ samaṁ? </span></div><p><div class=verse-container id=ps1.3:53.3><span>Ye tattha jātā anavajjā kusalā bodhipakkhiyā—</span></div><p><div class=verse-container id=ps1.3:53.4><span>idaṁ samaṁ. </span></div><p><div class=verse-container id=ps1.3:53.5><span>Katamaṁ susamaṁ? </span></div><p><div class=verse-container id=ps1.3:53.6><span>Yaṁ tesaṁ tesaṁ dhammānaṁ ārammaṇaṁ nirodho nibbānaṁ—</span></div><p><div class=verse-container id=ps1.3:53.7><span>idaṁ susamaṁ. </span></div><p><div class=verse-container id=ps1.3:53.8><span>Iti idañca samaṁ idañca susamaṁ ñātaṁ hoti diṭṭhaṁ viditaṁ sacchikataṁ phassitaṁ paññāya. </span></div><p><div class=verse-container id=ps1.3:53.9><span>Āraddhaṁ hoti vīriyaṁ asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ ekaggaṁ. </span></div><p><div class=verse-container id=ps1.3:53.10><span>Tena vuccati—</span></div><p><div class=verse-container id=ps1.3:53.11><span>“susamāraddhā”ti. </span></div><p><div class=verse-container id=ps1.3:54.1><span>Anupubbaṁ paricitāti dīghaṁ assāsavasena purimā purimā paricitā, pacchimā pacchimā anuparicitā. </span></div><p><div class=verse-container id=ps1.3:54.2><span>Dīghaṁ passāsavasena purimā purimā paricitā, pacchimā pacchimā anuparicitā. </span></div><p><div class=verse-container id=ps1.3:54.3><span>Rassaṁ assāsavasena purimā purimā paricitā, pacchimā pacchimā anuparicitā. </span></div><p><div class=verse-container id=ps1.3:54.4><span>Rassaṁ passāsavasena purimā purimā paricitā, pacchimā pacchimā anuparicitā …pe… </span></div><p><div class=verse-container id=ps1.3:54.5><span>paṭinissaggānupassī assāsavasena purimā purimā paricitā, pacchimā pacchimā anuparicitā. </span></div><p><div class=verse-container id=ps1.3:54.6><span>Paṭinissaggānupassī passāsavasena purimā purimā paricitā, pacchimā pacchimā anuparicitā. </span></div><p><div class=verse-container id=ps1.3:54.7><span>Sabbāpi soḷasavatthukā ānāpānassatiyo aññamaññaṁ paricitā ceva honti anuparicitā ca. </span></div><p><div class=verse-container id=ps1.3:54.8><span>Tena vuccati—</span></div><p><div class=verse-container id=ps1.3:54.9><span>“anupubbaparicitā”ti. </span></div><p><div class=verse-container id=ps1.3:55.1><span>Yathāti dasa yathatthā—</span></div><p><div class=verse-container id=ps1.3:55.2><span>attadamathattho yathattho, attasamathattho yathattho, attaparinibbāpanattho yathattho, abhiññattho yathattho, pariññattho yathattho, pahānattho yathattho, bhāvanattho yathattho, sacchikiriyattho yathattho, saccābhisamayattho yathattho, nirodhe patiṭṭhāpakattho yathattho. </span></div><p><div class=verse-container id=ps1.3:56.1><span>Buddhoti yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ pāpuṇi, balesu ca vasībhāvaṁ. </span></div><p><div class=verse-container id=ps1.3:57.1><span>Buddhoti kenaṭṭhena buddho? </span></div><p><div class=verse-container id=ps1.3:57.2><span>Bujjhitā saccānīti—</span></div><p><div class=verse-container id=ps1.3:57.3><span>buddho. </span></div><p><div class=verse-container id=ps1.3:57.4><span>Bodhetā pajāyāti—</span></div><p><div class=verse-container id=ps1.3:57.5><span>buddho. </span></div><p><div class=verse-container id=ps1.3:57.6><span>Sabbaññutāya buddho. </span></div><p><div class=verse-container id=ps1.3:57.7><span>Sabbadassāvitāya buddho. </span></div><p><div class=verse-container id=ps1.3:57.8><span>Anaññaneyyatāya buddho. </span></div><p><div class=verse-container id=ps1.3:57.9><span>Visavitāya buddho. </span></div><p><div class=verse-container id=ps1.3:57.10><span>Khīṇāsavasaṅkhātena buddho. </span></div><p><div class=verse-container id=ps1.3:57.11><span>Nirupalepasaṅkhātena buddho. </span></div><p><div class=verse-container id=ps1.3:57.12><span>Ekantavītarāgoti—</span></div><p><div class=verse-container id=ps1.3:57.13><span>buddho. </span></div><p><div class=verse-container id=ps1.3:57.14><span>Ekantavītadosoti—</span></div><p><div class=verse-container id=ps1.3:57.15><span>buddho. </span></div><p><div class=verse-container id=ps1.3:57.16><span>Ekantavītamohoti—</span></div><p><div class=verse-container id=ps1.3:57.17><span>buddho. </span></div><p><div class=verse-container id=ps1.3:57.18><span>Ekantanikkilesoti—</span></div><p><div class=verse-container id=ps1.3:57.19><span>buddho. </span></div><p><div class=verse-container id=ps1.3:57.20><span>Ekāyanamaggaṁ gatoti—</span></div><p><div class=verse-container id=ps1.3:57.21><span>buddho. </span></div><p><div class=verse-container id=ps1.3:57.22><span>Eko anuttaraṁ sammāsambodhiṁ abhisambuddhoti—</span></div><p><div class=verse-container id=ps1.3:57.23><span>buddho. </span></div><p><div class=verse-container id=ps1.3:57.24><span>Abuddhivihatattā buddhipaṭilābhā—</span></div><p><div class=verse-container id=ps1.3:57.25><span>buddho. </span></div><p><div class=verse-container id=ps1.3:57.26><span>Buddhoti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ. </span></div><p><div class=verse-container id=ps1.3:57.27><span>Vimokkhantikametaṁ buddhānaṁ bhagavantānaṁ bodhiyā mūle saha sabbaññutaññāṇassa paṭilābhā sacchikā paññatti yadidaṁ—</span></div><p><div class=verse-container id=ps1.3:57.28><span>buddhoti. </span></div><p><div class=verse-container id=ps1.3:57.29><span>Desitāti attadamathattho yathattho yathā buddhena desito, attasamathattho yathattho yathā buddhena desito, attaparinibbāpanattho yathattho yathā buddhena desito …pe… </span></div><p><div class=verse-container id=ps1.3:57.30><span>nirodhe patiṭṭhāpakattho yathattho yathā buddhena desito. </span></div><p><div class=verse-container id=ps1.3:58.1><span>Soti gahaṭṭho vā hoti pabbajito vā. </span></div><p><div class=verse-container id=ps1.3:58.2><span>Lokoti khandhaloko dhātuloko āyatanaloko vipattibhavaloko vipattisambhavaloko sampattibhavaloko sampattisambhavaloko. </span></div><p><div class=verse-container id=ps1.3:58.3><span>Eko loko—</span></div><p><div class=verse-container id=ps1.3:58.4><span>sabbe sattā āhāraṭṭhitikā …pe… </span></div><p><div class=verse-container id=ps1.3:58.5><span>aṭṭhārasa lokā—</span></div><p><div class=verse-container id=ps1.3:58.6><span>aṭṭhārasa dhātuyo. </span></div><p><div class=verse-container id=ps1.3:58.7><span>Pabhāsetīti attadamathatthaṁ yathatthaṁ abhisambuddhattā. </span></div><p><div class=verse-container id=ps1.3:58.8><span>So imaṁ lokaṁ obhāseti bhāseti pabhāseti. </span></div><p><div class=verse-container id=ps1.3:58.9><span>Attasamathatthaṁ yathatthaṁ abhisambuddhattā. </span></div><p><div class=verse-container id=ps1.3:58.10><span>So imaṁ lokaṁ obhāseti bhāseti pabhāseti. </span></div><p><div class=verse-container id=ps1.3:58.11><span>Attaparinibbāpanatthaṁ yathatthaṁ abhisambuddhattā. </span></div><p><div class=verse-container id=ps1.3:58.12><span>So imaṁ lokaṁ obhāseti bhāseti pabhāseti …pe… </span></div><p><div class=verse-container id=ps1.3:58.13><span>nirodhe patiṭṭhāpakatthaṁ yathatthaṁ abhisambuddhattā. </span></div><p><div class=verse-container id=ps1.3:58.14><span>So imaṁ lokaṁ obhāseti bhāseti pabhāseti. </span></div><p><div class=verse-container id=ps1.3:59.1><span>Abbhā muttova candimāti yathā abbhā, evaṁ kilesā. </span></div><p><div class=verse-container id=ps1.3:59.2><span>Yathā cando, evaṁ ariyañāṇaṁ. </span></div><p><div class=verse-container id=ps1.3:59.3><span>Yathā candimā devaputto, evaṁ bhikkhu. </span></div><p><div class=verse-container id=ps1.3:59.4><span>Yathā cando abbhā mutto mahikā mutto dhūmarajā mutto rāhugahaṇā vippamutto bhāsate ca tapate ca virocate ca, evamevaṁ bhikkhu sabbakilesehi vippamutto bhāsate ca tapate ca virocate ca. </span></div><p><div class=verse-container id=ps1.3:59.5><span>Tena vuccati—</span></div><p><div class=verse-container id=ps1.3:59.6><span>“abbhā muttova candimā”ti. </span></div><p><div class=verse-container id=ps1.3:59.7><span>Imāni terasa vodāne ñāṇāni. </span></div><p><div class=verse-container id=ps1.3:59.8><span>Vodānañāṇaniddeso catuttho. </span></div><p><div class=verse-container id=ps1.3:59.9><span>Bhāṇavāro. </span></div><p><div class=verse-container id=ps1.3:60.0><span>1.3.5. Satokāriñāṇaniddesa </span></div><p><div class=verse-container id=ps1.3:60.1><span>Katamāni bāttiṁsa satokārissa ñāṇāni? </span></div><p><div class=verse-container id=ps1.3:60.2><span>Idha bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. </span></div><p><div class=verse-container id=ps1.3:60.3><span>So satova assasati sato passasati. </span></div><p><div class=verse-container id=ps1.3:60.4><span>Dīghaṁ vā assasanto “dīghaṁ assasāmī”ti pajānāti. </span></div><p><div class=verse-container id=ps1.3:60.5><span>Dīghaṁ vā passasanto “dīghaṁ passasāmī”ti pajānāti. </span></div><p><div class=verse-container id=ps1.3:60.6><span>Rassaṁ vā assasanto “rassaṁ assasāmī”ti pajānāti. </span></div><p><div class=verse-container id=ps1.3:60.7><span>Rassaṁ vā passasanto “rassaṁ passasāmī”ti pajānāti. </span></div><p><div class=verse-container id=ps1.3:60.8><span>“Sabbakāyapaṭisaṁvedī assasissāmī”ti sikkhati. </span></div><p><div class=verse-container id=ps1.3:60.9><span>“Sabbakāyapaṭisaṁvedī passasissāmī”ti sikkhati. </span></div><p><div class=verse-container id=ps1.3:60.10><span>“Passambhayaṁ kāyasaṅkhāraṁ assasissāmī”ti sikkhati. </span></div><p><div class=verse-container id=ps1.3:60.11><span>“Passambhayaṁ kāyasaṅkhāraṁ passasissāmī”ti sikkhati. </span></div><p><div class=verse-container id=ps1.3:60.12><span>Pītipaṭisaṁvedī …pe… </span></div><p><div class=verse-container id=ps1.3:60.13><span>sukhapaṭisaṁvedī … </span></div><p><div class=verse-container id=ps1.3:60.14><span>cittasaṅkhārapaṭisaṁvedī … </span></div><p><div class=verse-container id=ps1.3:60.15><span>passambhayaṁ cittasaṅkhāraṁ … </span></div><p><div class=verse-container id=ps1.3:60.16><span>cittapaṭisaṁvedī … </span></div><p><div class=verse-container id=ps1.3:60.17><span>abhippamodayaṁ cittaṁ … </span></div><p><div class=verse-container id=ps1.3:60.18><span>samādahaṁ cittaṁ … </span></div><p><div class=verse-container id=ps1.3:60.19><span>vimocayaṁ cittaṁ … </span></div><p><div class=verse-container id=ps1.3:60.20><span>aniccānupassī … </span></div><p><div class=verse-container id=ps1.3:60.21><span>virāgānupassī … </span></div><p><div class=verse-container id=ps1.3:60.22><span>nirodhānupassī … </span></div><p><div class=verse-container id=ps1.3:60.23><span>“paṭinissaggānupassī assasissāmī”ti sikkhati. </span></div><p><div class=verse-container id=ps1.3:60.24><span>“Paṭinissaggānupassī passasissāmī”ti sikkhati. </span></div><p><div class=verse-container id=ps1.3:61.1><span>Idhāti imissā diṭṭhiyā, imissā khantiyā, imissā ruciyā, imasmiṁ ādāye, imasmiṁ dhamme, imasmiṁ vinaye, imasmiṁ dhammavinaye, imasmiṁ pāvacane, imasmiṁ brahmacariye, imasmiṁ satthusāsane. </span></div><p><div class=verse-container id=ps1.3:61.2><span>Tena vuccati—</span></div><p><div class=verse-container id=ps1.3:61.3><span>“idhā”ti. </span></div><p><div class=verse-container id=ps1.3:61.4><span>Bhikkhūti puthujjanakalyāṇako vā hoti bhikkhu sekkho vā arahā vā akuppadhammo. </span></div><p><div class=verse-container id=ps1.3:61.5><span>Araññanti nikkhamitvā bahi indakhīlā sabbametaṁ araññaṁ. </span></div><p><div class=verse-container id=ps1.3:61.6><span>Rukkhamūlanti yattha bhikkhuno āsanaṁ paññattaṁ hoti mañco vā pīṭhaṁ vā bhisi vā taṭṭikā vā cammakhaṇḍo vā tiṇasantharo vā paṇṇasantharo vā palālasantharo vā, tattha bhikkhu caṅkamati vā tiṭṭhati vā nisīdati vā seyyaṁ vā kappeti. </span></div><p><div class=verse-container id=ps1.3:61.7><span>Suññanti kenaci anākiṇṇaṁ hoti gahaṭṭhehi vā pabbajitehi vā. </span></div><p><div class=verse-container id=ps1.3:61.8><span>Agāranti vihāro aḍḍhayogo pāsādo hammiyaṁ guhā. </span></div><p><div class=verse-container id=ps1.3:61.9><span>Nisīdati pallaṅkaṁ ābhujitvāti nisinno hoti pallaṅkaṁ ābhujitvā. </span></div><p><div class=verse-container id=ps1.3:61.10><span>Ujuṁ kāyaṁ paṇidhāyāti ujuko hoti kāyo ṭhito supaṇihito. </span></div><p><div class=verse-container id=ps1.3:61.11><span>Parimukhaṁ satiṁ upaṭṭhapetvāti parīti pariggahaṭṭho. </span></div><p><div class=verse-container id=ps1.3:61.12><span>Mukhanti niyyānaṭṭho. </span></div><p><div class=verse-container id=ps1.3:61.13><span>Satīti upaṭṭhānaṭṭho. </span></div><p><div class=verse-container id=ps1.3:61.14><span>Tena vuccati—</span></div><p><div class=verse-container id=ps1.3:61.15><span>“parimukhaṁ satiṁ upaṭṭhapetvā”ti. </span></div><p><div class=verse-container id=ps1.3:62.1><span>Satova assasati, sato passasatīti bāttiṁsāya ākārehi sato kārī hoti. </span></div><p><div class=verse-container id=ps1.3:62.2><span>Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:62.3><span>Tāya satiyā tena ñāṇena sato kārī hoti. </span></div><p><div class=verse-container id=ps1.3:62.4><span>Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:62.5><span>Tāya satiyā tena ñāṇena sato kārī hoti. </span></div><p><div class=verse-container id=ps1.3:62.6><span>Rassaṁ assāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:62.7><span>Tāya satiyā tena ñāṇena sato kārī hoti. </span></div><p><div class=verse-container id=ps1.3:62.8><span>Rassaṁ passāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:62.9><span>Tāya satiyā tena ñāṇena sato kārī hoti …pe… </span></div><p><div class=verse-container id=ps1.3:62.10><span>paṭinissaggānupassī assāsavasena … </span></div><p><div class=verse-container id=ps1.3:62.11><span>paṭinissaggānupassī passāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:62.12><span>Tāya satiyā tena ñāṇena sato kārī hoti. </span></div><p><div class=verse-container id=ps1.3:63.0><span>1.3.5.1. Paṭhamacatukkaniddesa </span></div><p><div class=verse-container id=ps1.3:63.1><span>Kathaṁ dīghaṁ assasanto “dīghaṁ assasāmī”ti pajānāti, dīghaṁ passasanto “dīghaṁ passasāmī”ti pajānāti? </span></div><p><div class=verse-container id=ps1.3:63.2><span>Dīghaṁ assāsaṁ addhānasaṅkhāte assasati, dīghaṁ passāsaṁ addhānasaṅkhāte passasati, dīghaṁ assāsapassāsaṁ addhānasaṅkhāte assasatipi passasatipi. </span></div><p><div class=verse-container id=ps1.3:63.3><span>Dīghaṁ assāsapassāsaṁ addhānasaṅkhāte assasatopi passasatopi chando uppajjati. </span></div><p><div class=verse-container id=ps1.3:63.4><span>Chandavasena tato sukhumataraṁ dīghaṁ assāsaṁ addhānasaṅkhāte assasati, chandavasena tato sukhumataraṁ dīghaṁ passāsaṁ addhānasaṅkhāte passasati, chandavasena tato sukhumataraṁ dīghaṁ assāsapassāsaṁ addhānasaṅkhāte assasatipi passasatipi. </span></div><p><div class=verse-container id=ps1.3:63.5><span>Chandavasena tato sukhumataraṁ dīghaṁ assāsapassāsaṁ addhānasaṅkhāte assasatopi passasatopi pāmojjaṁ uppajjati. </span></div><p><div class=verse-container id=ps1.3:63.6><span>Pāmojjavasena tato sukhumataraṁ dīghaṁ assāsaṁ addhānasaṅkhāte assasati, pāmojjavasena tato sukhumataraṁ dīghaṁ passāsaṁ addhānasaṅkhāte passasati, pāmojjavasena tato sukhumataraṁ dīghaṁ assāsapassāsaṁ addhānasaṅkhāte assasatipi passasatipi. </span></div><p><div class=verse-container id=ps1.3:63.7><span>Pāmojjavasena tato sukhumataraṁ dīghaṁ assāsapassāsaṁ addhānasaṅkhāte assasatopi passasatopi dīghaṁ assāsapassāsāpi cittaṁ vivattati, upekkhā saṇṭhāti. </span></div><p><div class=verse-container id=ps1.3:63.8><span>Imehi navahākārehi dīghaṁ assāsapassāsā kāyo. </span></div><p><div class=verse-container id=ps1.3:63.9><span>Upaṭṭhānaṁ sati. </span></div><p><div class=verse-container id=ps1.3:63.10><span>Anupassanā ñāṇaṁ. </span></div><p><div class=verse-container id=ps1.3:63.11><span>Kāyo upaṭṭhānaṁ, no sati; </span></div><p><div class=verse-container id=ps1.3:63.12><span>sati upaṭṭhānañceva sati ca. </span></div><p><div class=verse-container id=ps1.3:63.13><span>Tāya satiyā tena ñāṇena taṁ kāyaṁ anupassati. </span></div><p><div class=verse-container id=ps1.3:63.14><span>Tena vuccati—</span></div><p><div class=verse-container id=ps1.3:63.15><span>“kāye kāyānupassanāsatipaṭṭhānabhāvanā”ti. </span></div><p><div class=verse-container id=ps1.3:64.1><span>Anupassatīti kathaṁ taṁ kāyaṁ anupassati? </span></div><p><div class=verse-container id=ps1.3:64.2><span>Aniccato anupassati, no niccato. </span></div><p><div class=verse-container id=ps1.3:64.3><span>Dukkhato anupassati, no sukhato. </span></div><p><div class=verse-container id=ps1.3:64.4><span>Anattato anupassati, no attato. </span></div><p><div class=verse-container id=ps1.3:64.5><span>Nibbindati, no nandati. </span></div><p><div class=verse-container id=ps1.3:64.6><span>Virajjati, no rajjati. </span></div><p><div class=verse-container id=ps1.3:64.7><span>Nirodheti, no samudeti. </span></div><p><div class=verse-container id=ps1.3:64.8><span>Paṭinissajjati, no ādiyati. </span></div><p><div class=verse-container id=ps1.3:64.9><span>Aniccato anupassanto niccasaññaṁ pajahati. </span></div><p><div class=verse-container id=ps1.3:64.10><span>Dukkhato anupassanto sukhasaññaṁ pajahati. </span></div><p><div class=verse-container id=ps1.3:64.11><span>Anattato anupassanto attasaññaṁ pajahati. </span></div><p><div class=verse-container id=ps1.3:64.12><span>Nibbindanto nandiṁ pajahati. </span></div><p><div class=verse-container id=ps1.3:64.13><span>Virajjanto rāgaṁ pajahati. </span></div><p><div class=verse-container id=ps1.3:64.14><span>Nirodhento samudayaṁ pajahati. </span></div><p><div class=verse-container id=ps1.3:64.15><span>Paṭinissajjanto ādānaṁ pajahati. </span></div><p><div class=verse-container id=ps1.3:64.16><span>Evaṁ taṁ kāyaṁ anupassati. </span></div><p><div class=verse-container id=ps1.3:65.1><span>Bhāvanāti catasso bhāvanā—</span></div><p><div class=verse-container id=ps1.3:65.2><span>tattha jātānaṁ dhammānaṁ anativattanaṭṭhena bhāvanā, indriyānaṁ ekarasaṭṭhena bhāvanā, tadupagavīriyavāhanaṭṭhena bhāvanā, āsevanaṭṭhena bhāvanā. </span></div><p><div class=verse-container id=ps1.3:65.3><span>Dīghaṁ assāsapassāsavasena cittassa ekaggataṁ avikkhepaṁ pajānato viditā vedanā uppajjanti, viditā upaṭṭhahanti, viditā abbhatthaṁ gacchanti. </span></div><p><div class=verse-container id=ps1.3:65.4><span>Viditā saññā uppajjanti, viditā upaṭṭhahanti, viditā abbhatthaṁ gacchanti. </span></div><p><div class=verse-container id=ps1.3:65.5><span>Viditā vitakkā uppajjanti, viditā upaṭṭhahanti, viditā abbhatthaṁ gacchanti. </span></div><p><div class=verse-container id=ps1.3:66.1><span>Kathaṁ viditā vedanā uppajjanti, viditā upaṭṭhahanti, viditā abbhatthaṁ gacchanti? </span></div><p><div class=verse-container id=ps1.3:66.2><span>Kathaṁ vedanāya uppādo vidito hoti? </span></div><p><div class=verse-container id=ps1.3:66.3><span>Avijjāsamudayā vedanāsamudayoti—</span></div><p><div class=verse-container id=ps1.3:66.4><span>paccayasamudayaṭṭhena vedanāya uppādo vidito hoti. </span></div><p><div class=verse-container id=ps1.3:66.5><span>Taṇhāsamudayā vedanāsamudayoti … </span></div><p><div class=verse-container id=ps1.3:66.6><span>kammasamudayā vedanāsamudayoti … </span></div><p><div class=verse-container id=ps1.3:66.7><span>phassasamudayā vedanāsamudayoti paccayasamudayaṭṭhena vedanāya uppādo vidito hoti. </span></div><p><div class=verse-container id=ps1.3:66.8><span>Nibbattilakkhaṇaṁ passatopi vedanāya uppādo vidito hoti. </span></div><p><div class=verse-container id=ps1.3:66.9><span>Evaṁ vedanāya uppādo vidito hoti. </span></div><p><div class=verse-container id=ps1.3:67.1><span>Kathaṁ vedanāya upaṭṭhānaṁ viditaṁ hoti? </span></div><p><div class=verse-container id=ps1.3:67.2><span>Aniccato manasikaroto khayatupaṭṭhānaṁ viditaṁ hoti. </span></div><p><div class=verse-container id=ps1.3:67.3><span>Dukkhato manasikaroto bhayatupaṭṭhānaṁ viditaṁ hoti. </span></div><p><div class=verse-container id=ps1.3:67.4><span>Anattato manasikaroto suññatupaṭṭhānaṁ viditaṁ hoti. </span></div><p><div class=verse-container id=ps1.3:67.5><span>Evaṁ vedanāya upaṭṭhānaṁ viditaṁ hoti. </span></div><p><div class=verse-container id=ps1.3:68.1><span>Kathaṁ vedanāya atthaṅgamo vidito hoti? </span></div><p><div class=verse-container id=ps1.3:68.2><span>Avijjānirodhā vedanānirodhoti—</span></div><p><div class=verse-container id=ps1.3:68.3><span>paccayanirodhaṭṭhena vedanāya atthaṅgamo vidito hoti. </span></div><p><div class=verse-container id=ps1.3:68.4><span>Taṇhānirodhā vedanānirodhoti …pe… </span></div><p><div class=verse-container id=ps1.3:68.5><span>kammanirodhā vedanānirodhoti …pe… </span></div><p><div class=verse-container id=ps1.3:68.6><span>phassanirodhā vedanānirodhoti paccayanirodhaṭṭhena vedanāya atthaṅgamo vidito hoti. </span></div><p><div class=verse-container id=ps1.3:68.7><span>Vipariṇāmalakkhaṇaṁ passatopi vedanāya atthaṅgamo vidito hoti. </span></div><p><div class=verse-container id=ps1.3:68.8><span>Evaṁ vedanāya atthaṅgamo vidito hoti. </span></div><p><div class=verse-container id=ps1.3:68.9><span>Evaṁ viditā vedanā uppajjanti, viditā upaṭṭhahanti, viditā abbhatthaṁ gacchanti. </span></div><p><div class=verse-container id=ps1.3:69.1><span>Kathaṁ viditā saññā uppajjanti, viditā upaṭṭhahanti, viditā abbhatthaṁ gacchanti? </span></div><p><div class=verse-container id=ps1.3:69.2><span>Kathaṁ saññāya uppādo vidito hoti? </span></div><p><div class=verse-container id=ps1.3:69.3><span>Avijjāsamudayā saññāsamudayoti—</span></div><p><div class=verse-container id=ps1.3:69.4><span>paccayasamudayaṭṭhena saññāya uppādo vidito hoti. </span></div><p><div class=verse-container id=ps1.3:69.5><span>Taṇhāsamudayā saññāsamudayoti …pe… </span></div><p><div class=verse-container id=ps1.3:69.6><span>kammasamudayā saññāsamudayoti …pe… </span></div><p><div class=verse-container id=ps1.3:69.7><span>phassasamudayā saññāsamudayoti—</span></div><p><div class=verse-container id=ps1.3:69.8><span>paccayasamudayaṭṭhena saññāya uppādo vidito hoti. </span></div><p><div class=verse-container id=ps1.3:69.9><span>Nibbattilakkhaṇaṁ passatopi saññāya uppādo vidito hoti. </span></div><p><div class=verse-container id=ps1.3:69.10><span>Evaṁ saññāya uppādo vidito hoti. </span></div><p><div class=verse-container id=ps1.3:70.1><span>Kathaṁ saññāya upaṭṭhānaṁ viditaṁ hoti? </span></div><p><div class=verse-container id=ps1.3:70.2><span>Aniccato manasikaroto khayatupaṭṭhānaṁ viditaṁ hoti. </span></div><p><div class=verse-container id=ps1.3:70.3><span>Dukkhato manasikaroto bhayatupaṭṭhānaṁ viditaṁ hoti. </span></div><p><div class=verse-container id=ps1.3:70.4><span>Anattato manasikaroto suññatupaṭṭhānaṁ viditaṁ hoti. </span></div><p><div class=verse-container id=ps1.3:70.5><span>Evaṁ saññāya upaṭṭhānaṁ viditaṁ hoti. </span></div><p><div class=verse-container id=ps1.3:71.1><span>Kathaṁ saññāya atthaṅgamo vidito hoti? </span></div><p><div class=verse-container id=ps1.3:71.2><span>Avijjānirodhā saññānirodhoti—</span></div><p><div class=verse-container id=ps1.3:71.3><span>paccayanirodhaṭṭhena saññāya atthaṅgamo vidito hoti. </span></div><p><div class=verse-container id=ps1.3:71.4><span>Taṇhānirodhā saññānirodhoti …pe… </span></div><p><div class=verse-container id=ps1.3:71.5><span>kammanirodhā saññānirodhoti …pe… </span></div><p><div class=verse-container id=ps1.3:71.6><span>phassanirodhā saññānirodhoti—</span></div><p><div class=verse-container id=ps1.3:71.7><span>paccayanirodhaṭṭhena saññāya atthaṅgamo vidito hoti. </span></div><p><div class=verse-container id=ps1.3:71.8><span>Vipariṇāmalakkhaṇaṁ passatopi saññāya atthaṅgamo vidito hoti. </span></div><p><div class=verse-container id=ps1.3:71.9><span>Evaṁ saññāya atthaṅgamo vidito hoti. </span></div><p><div class=verse-container id=ps1.3:71.10><span>Evaṁ viditā saññā uppajjanti, viditā upaṭṭhahanti, viditā abbhatthaṁ gacchanti. </span></div><p><div class=verse-container id=ps1.3:72.1><span>Kathaṁ viditā vitakkā uppajjanti, viditā upaṭṭhahanti, viditā abbhatthaṁ gacchanti? </span></div><p><div class=verse-container id=ps1.3:72.2><span>Kathaṁ vitakkānaṁ uppādo vidito hoti? </span></div><p><div class=verse-container id=ps1.3:72.3><span>Avijjāsamudayā vitakkasamudayoti—</span></div><p><div class=verse-container id=ps1.3:72.4><span>paccayasamudayaṭṭhena vitakkānaṁ uppādo vidito hoti. </span></div><p><div class=verse-container id=ps1.3:72.5><span>Taṇhāsamudayā vitakkasamudayoti …pe… </span></div><p><div class=verse-container id=ps1.3:72.6><span>kammasamudayā vitakkasamudayoti …pe… </span></div><p><div class=verse-container id=ps1.3:72.7><span>saññāsamudayā vitakkasamudayoti—</span></div><p><div class=verse-container id=ps1.3:72.8><span>paccayasamudayaṭṭhena vitakkānaṁ uppādo vidito hoti. </span></div><p><div class=verse-container id=ps1.3:72.9><span>Nibbattilakkhaṇaṁ passatopi vitakkānaṁ uppādo vidito hoti. </span></div><p><div class=verse-container id=ps1.3:72.10><span>Evaṁ vitakkānaṁ uppādo vidito hoti. </span></div><p><div class=verse-container id=ps1.3:73.1><span>Kathaṁ vitakkānaṁ upaṭṭhānaṁ viditaṁ hoti? </span></div><p><div class=verse-container id=ps1.3:73.2><span>Aniccato manasikaroto khayatupaṭṭhānaṁ viditaṁ hoti. </span></div><p><div class=verse-container id=ps1.3:73.3><span>Dukkhato manasikaroto bhayatupaṭṭhānaṁ viditaṁ hoti. </span></div><p><div class=verse-container id=ps1.3:73.4><span>Anattato manasikaroto suññatupaṭṭhānaṁ viditaṁ hoti. </span></div><p><div class=verse-container id=ps1.3:73.5><span>Evaṁ vitakkānaṁ upaṭṭhānaṁ viditaṁ hoti. </span></div><p><div class=verse-container id=ps1.3:74.1><span>Kathaṁ vitakkānaṁ atthaṅgamo vidito hoti? </span></div><p><div class=verse-container id=ps1.3:74.2><span>Avijjānirodhā vitakkanirodhoti—</span></div><p><div class=verse-container id=ps1.3:74.3><span>paccayanirodhaṭṭhena vitakkānaṁ atthaṅgamo vidito hoti. </span></div><p><div class=verse-container id=ps1.3:74.4><span>Taṇhānirodhā vitakkanirodhoti …pe… </span></div><p><div class=verse-container id=ps1.3:74.5><span>kammanirodhā vitakkanirodhoti …pe… </span></div><p><div class=verse-container id=ps1.3:74.6><span>saññānirodhā vitakkanirodhoti—</span></div><p><div class=verse-container id=ps1.3:74.7><span>paccayanirodhaṭṭhena vitakkānaṁ atthaṅgamo vidito hoti. </span></div><p><div class=verse-container id=ps1.3:74.8><span>Vipariṇāmalakkhaṇaṁ passatopi vitakkānaṁ atthaṅgamo vidito hoti. </span></div><p><div class=verse-container id=ps1.3:74.9><span>Evaṁ vitakkānaṁ atthaṅgamo vidito hoti. </span></div><p><div class=verse-container id=ps1.3:74.10><span>Evaṁ viditā vitakkā uppajjanti, viditā upaṭṭhahanti, viditā abbhatthaṁ gacchanti. </span></div><p><div class=verse-container id=ps1.3:75.1><span>Dīghaṁ assāsapassāsavasena cittassa ekaggataṁ avikkhepaṁ pajānanto indriyāni samodhāneti, gocarañca pajānāti, samatthañca paṭivijjhati …pe… </span></div><p><div class=verse-container id=ps1.3:75.2><span>maggaṁ samodhāneti, dhamme samodhāneti, gocarañca pajānāti, samatthañca paṭivijjhati. </span></div><p><div class=verse-container id=ps1.3:76.1><span>Indriyāni samodhānetīti kathaṁ indriyāni samodhāneti? </span></div><p><div class=verse-container id=ps1.3:76.2><span>Adhimokkhaṭṭhena saddhindriyaṁ samodhāneti, paggahaṭṭhena vīriyindriyaṁ samodhāneti, upaṭṭhānaṭṭhena satindriyaṁ samodhāneti, avikkhepaṭṭhena samādhindriyaṁ samodhāneti, dassanaṭṭhena paññindriyaṁ samodhāneti. </span></div><p><div class=verse-container id=ps1.3:76.3><span>Ayaṁ puggalo imāni indriyāni imasmiṁ ārammaṇe samodhāneti. </span></div><p><div class=verse-container id=ps1.3:76.4><span>Tena vuccati—</span></div><p><div class=verse-container id=ps1.3:76.5><span>“indriyāni samodhānetī”ti. </span></div><p><div class=verse-container id=ps1.3:77.1><span>Gocarañca pajānātīti yaṁ tassa ārammaṇaṁ, taṁ tassa gocaraṁ. </span></div><p><div class=verse-container id=ps1.3:77.2><span>Yaṁ tassa gocaraṁ, taṁ tassa ārammaṇaṁ. </span></div><p><div class=verse-container id=ps1.3:77.3><span>Pajānātīti puggalo. </span></div><p><div class=verse-container id=ps1.3:77.4><span>Pajānanā paññā. </span></div><p><div class=verse-container id=ps1.3:78.1><span>Samanti ārammaṇassa upaṭṭhānaṁ samaṁ, cittassa avikkhepo samaṁ, cittassa adhiṭṭhānaṁ samaṁ, cittassa vodānaṁ samaṁ. </span></div><p><div class=verse-container id=ps1.3:78.2><span>Atthoti anavajjaṭṭho niklesaṭṭho vodānaṭṭho paramaṭṭho. </span></div><p><div class=verse-container id=ps1.3:78.3><span>Paṭivijjhatīti ārammaṇassa upaṭṭhānaṭṭhaṁ paṭivijjhati, cittassa avikkhepaṭṭhaṁ paṭivijjhati, cittassa adhiṭṭhānaṭṭhaṁ paṭivijjhati, cittassa vodānaṭṭhaṁ paṭivijjhati. </span></div><p><div class=verse-container id=ps1.3:78.4><span>Tena vuccati—</span></div><p><div class=verse-container id=ps1.3:78.5><span>“samatthañca paṭivijjhatī”ti. </span></div><p><div class=verse-container id=ps1.3:79.1><span>Balāni samodhānetīti kathaṁ balāni samodhāneti? </span></div><p><div class=verse-container id=ps1.3:79.2><span>Assaddhiye akampiyaṭṭhena saddhābalaṁ samodhāneti, kosajje akampiyaṭṭhena vīriyabalaṁ samodhāneti, pamāde akampiyaṭṭhena satibalaṁ samodhāneti, uddhacce akampiyaṭṭhena samādhibalaṁ samodhāneti, avijjāya akampiyaṭṭhena paññābalaṁ samodhāneti. </span></div><p><div class=verse-container id=ps1.3:79.3><span>Ayaṁ puggalo imāni balāni imasmiṁ ārammaṇe samodhāneti. </span></div><p><div class=verse-container id=ps1.3:79.4><span>Tena vuccati—</span></div><p><div class=verse-container id=ps1.3:79.5><span>balāni samodhānetīti. </span></div><p><div class=verse-container id=ps1.3:79.6><span>Gocarañca pajānātīti …pe… </span></div><p><div class=verse-container id=ps1.3:79.7><span>tena vuccati—</span></div><p><div class=verse-container id=ps1.3:79.8><span>“samatthañca paṭivijjhatī”ti. </span></div><p><div class=verse-container id=ps1.3:80.1><span>Bojjhaṅge samodhānetīti kathaṁ bojjhaṅge samodhāneti? </span></div><p><div class=verse-container id=ps1.3:80.2><span>Upaṭṭhānaṭṭhena satisambojjhaṅgaṁ samodhāneti, pavicayaṭṭhena dhammavicayasambojjhaṅgaṁ samodhāneti, paggahaṭṭhena vīriyasambojjhaṅgaṁ samodhāneti, pharaṇaṭṭhena pītisambojjhaṅgaṁ samodhāneti, upasamaṭṭhena passaddhisambojjhaṅgaṁ samodhāneti, avikkhepaṭṭhena samādhisambojjhaṅgaṁ samodhāneti, paṭisaṅkhānaṭṭhena upekkhāsambojjhaṅgaṁ samodhāneti. </span></div><p><div class=verse-container id=ps1.3:80.3><span>Ayaṁ puggalo ime bojjhaṅge imasmiṁ ārammaṇe samodhāneti. </span></div><p><div class=verse-container id=ps1.3:80.4><span>Tena vuccati—</span></div><p><div class=verse-container id=ps1.3:80.5><span>“bojjhaṅge samodhānetī”ti. </span></div><p><div class=verse-container id=ps1.3:80.6><span>Gocarañca pajānātīti …pe… </span></div><p><div class=verse-container id=ps1.3:80.7><span>tena vuccati—</span></div><p><div class=verse-container id=ps1.3:80.8><span>“samatthañca paṭivijjhatī”ti. </span></div><p><div class=verse-container id=ps1.3:81.1><span>Maggaṁ samodhānetīti kathaṁ maggaṁ samodhāneti? </span></div><p><div class=verse-container id=ps1.3:81.2><span>Dassanaṭṭhena sammādiṭṭhiṁ samodhāneti, abhiniropanaṭṭhena sammāsaṅkappaṁ samodhāneti, pariggahaṭṭhena sammāvācaṁ samodhāneti, samuṭṭhānaṭṭhena sammākammantaṁ samodhāneti, vodānaṭṭhena sammāājīvaṁ samodhāneti, paggahaṭṭhena sammāvāyāmaṁ samodhāneti, upaṭṭhānaṭṭhena sammāsatiṁ samodhāneti, avikkhepaṭṭhena sammāsamādhiṁ samodhāneti. </span></div><p><div class=verse-container id=ps1.3:81.3><span>Ayaṁ puggalo imaṁ maggaṁ imasmiṁ ārammaṇe samodhāneti. </span></div><p><div class=verse-container id=ps1.3:81.4><span>Tena vuccati—</span></div><p><div class=verse-container id=ps1.3:81.5><span>“maggaṁ samodhānetī”ti. </span></div><p><div class=verse-container id=ps1.3:81.6><span>Gocarañca pajānātīti …pe… </span></div><p><div class=verse-container id=ps1.3:81.7><span>tena vuccati—</span></div><p><div class=verse-container id=ps1.3:81.8><span>“samatthañca paṭivijjhatī”ti. </span></div><p><div class=verse-container id=ps1.3:82.1><span>Dhamme samodhānetīti kathaṁ dhamme samodhāneti? </span></div><p><div class=verse-container id=ps1.3:82.2><span>Ādhipateyyaṭṭhena indriyāni samodhāneti, akampiyaṭṭhena balāni samodhāneti, niyyānaṭṭhena bojjhaṅge samodhāneti, hetuṭṭhena maggaṁ samodhāneti, upaṭṭhānaṭṭhena satipaṭṭhānaṁ samodhāneti, padahanaṭṭhena sammappadhānaṁ samodhāneti, ijjhanaṭṭhena iddhipādaṁ samodhāneti tathaṭṭhena saccaṁ samodhāneti, avikkhepaṭṭhena samathaṁ samodhāneti, anupassanaṭṭhena vipassanaṁ samodhāneti, ekarasaṭṭhena samathavipassanaṁ samodhāneti, anativattanaṭṭhena yuganaddhaṁ samodhāneti, saṁvaraṭṭhena sīlavisuddhiṁ samodhāneti, avikkhepaṭṭhena cittavisuddhiṁ samodhāneti, dassanaṭṭhena diṭṭhivisuddhiṁ samodhāneti, vimuttaṭṭhena vimokkhaṁ samodhāneti, paṭivedhaṭṭhena vijjaṁ samodhāneti, pariccāgaṭṭhena vimuttiṁ samodhāneti, samucchedaṭṭhena khaye ñāṇaṁ samodhāneti, paṭippassaddhaṭṭhena anuppāde ñāṇaṁ samodhāneti, chandaṁ mūlaṭṭhena samodhāneti, manasikāraṁ samuṭṭhānaṭṭhena samodhāneti, phassaṁ samodhānaṭṭhena samodhāneti, vedanaṁ samosaraṇaṭṭhena samodhāneti, samādhiṁ pamukhaṭṭhena samodhāneti, satiṁ ādhipateyyaṭṭhena samodhāneti, paññaṁ taduttaraṭṭhena samodhāneti, vimuttiṁ sāraṭṭhena samodhāneti, amatogadhaṁ nibbānaṁ pariyosānaṭṭhena samodhāneti. </span></div><p><div class=verse-container id=ps1.3:82.3><span>Ayaṁ puggalo ime dhamme imasmiṁ ārammaṇe samodhāneti. </span></div><p><div class=verse-container id=ps1.3:82.4><span>Tena vuccati—</span></div><p><div class=verse-container id=ps1.3:82.5><span>“dhamme samodhānetī”ti. </span></div><p><div class=verse-container id=ps1.3:83.1><span>Gocarañca pajānātīti yaṁ tassa ārammaṇaṁ, taṁ tassa gocaraṁ. </span></div><p><div class=verse-container id=ps1.3:83.2><span>Yaṁ tassa gocaraṁ, taṁ tassa ārammaṇaṁ pajānātīti puggalo. </span></div><p><div class=verse-container id=ps1.3:83.3><span>Pajānanā paññā. </span></div><p><div class=verse-container id=ps1.3:83.4><span>Samanti ārammaṇassa upaṭṭhānaṁ samaṁ, cittassa avikkhepo samaṁ, cittassa adhiṭṭhānaṁ samaṁ, cittassa vodānaṁ samaṁ. </span></div><p><div class=verse-container id=ps1.3:83.5><span>Atthoti anavajjaṭṭho niklesaṭṭho vodānaṭṭho paramaṭṭho. </span></div><p><div class=verse-container id=ps1.3:83.6><span>Paṭivijjhatīti ārammaṇassa upaṭṭhānaṭṭhaṁ paṭivijjhati, cittassa avikkhepaṭṭhaṁ paṭivijjhati, cittassa adhiṭṭhānaṭṭhaṁ paṭivijjhati, cittassa vodānaṭṭhaṁ paṭivijjhati. </span></div><p><div class=verse-container id=ps1.3:83.7><span>Tena vuccati—</span></div><p><div class=verse-container id=ps1.3:83.8><span>“samatthañca paṭivijjhatī”ti. </span></div><p><div class=verse-container id=ps1.3:84.1><span>Kathaṁ rassaṁ assasanto “rassaṁ assasāmī”ti pajānāti, rassaṁ passasanto “rassaṁ passasāmī”ti pajānāti? </span></div><p><div class=verse-container id=ps1.3:84.2><span>Rassaṁ assāsaṁ ittarasaṅkhāte assasati, rassaṁ passāsaṁ ittarasaṅkhāte passasati, rassaṁ assāsapassāsaṁ ittarasaṅkhāte assasatipi passasatipi. </span></div><p><div class=verse-container id=ps1.3:84.3><span>Rassaṁ assāsapassāsaṁ ittarasaṅkhāte assasatopi passasatopi chando uppajjati. </span></div><p><div class=verse-container id=ps1.3:84.4><span>Chandavasena tato sukhumataraṁ rassaṁ assāsaṁ ittarasaṅkhāte assasati. </span></div><p><div class=verse-container id=ps1.3:84.5><span>Chandavasena tato sukhumataraṁ rassaṁ passāsaṁ ittarasaṅkhāte passasati. </span></div><p><div class=verse-container id=ps1.3:84.6><span>Chandavasena tato sukhumataraṁ rassaṁ assāsapassāsaṁ ittarasaṅkhāte assasatipi passasatipi. </span></div><p><div class=verse-container id=ps1.3:84.7><span>Chandavasena tato sukhumataraṁ rassaṁ assāsapassāsaṁ ittarasaṅkhāte assasatopi passasatopi pāmojjaṁ uppajjati. </span></div><p><div class=verse-container id=ps1.3:84.8><span>Pāmojjavasena tato sukhumataraṁ rassaṁ assāsaṁ ittarasaṅkhāte assasati, pāmojjavasena tato sukhumataraṁ rassaṁ passāsaṁ ittarasaṅkhāte passasati, pāmojjavasena tato sukhumataraṁ rassaṁ assāsapassāsaṁ ittarasaṅkhāte assasatipi passasatipi. </span></div><p><div class=verse-container id=ps1.3:84.9><span>Pāmojjavasena tato sukhumataraṁ rassaṁ assāsapassāsaṁ ittarasaṅkhāte assasatopi passasatopi rassā assāsapassāsā cittaṁ vivattati, upekkhā saṇṭhāti. </span></div><p><div class=verse-container id=ps1.3:84.10><span>Imehi navahākārehi rassā assāsapassāsā kāyo upaṭṭhānaṁ sati anupassanā ñāṇaṁ. </span></div><p><div class=verse-container id=ps1.3:84.11><span>Kāyo upaṭṭhānaṁ, no sati; </span></div><p><div class=verse-container id=ps1.3:84.12><span>sati upaṭṭhānañceva sati ca. </span></div><p><div class=verse-container id=ps1.3:84.13><span>Tāya satiyā tena ñāṇena taṁ kāyaṁ anupassati. </span></div><p><div class=verse-container id=ps1.3:84.14><span>Tena vuccati—</span></div><p><div class=verse-container id=ps1.3:84.15><span>“kāye kāyānupassanāsatipaṭṭhānabhāvanā”ti. </span></div><p><div class=verse-container id=ps1.3:85.1><span>Anupassatīti kathaṁ taṁ kāyaṁ anupassati …pe… </span></div><p><div class=verse-container id=ps1.3:85.2><span>evaṁ taṁ kāyaṁ anupassati. </span></div><p><div class=verse-container id=ps1.3:85.3><span>Bhāvanāti catasso bhāvanā …pe… </span></div><p><div class=verse-container id=ps1.3:85.4><span>āsevanaṭṭhena bhāvanā. </span></div><p><div class=verse-container id=ps1.3:85.5><span>Rassaṁ assāsapassāsavasena cittassa ekaggataṁ avikkhepaṁ pajānato viditā vedanā uppajjanti …pe… </span></div><p><div class=verse-container id=ps1.3:85.6><span>rassaṁ assāsapassāsavasena cittassa ekaggataṁ avikkhepaṁ pajānanto indriyāni samodhāneti …pe… </span></div><p><div class=verse-container id=ps1.3:85.7><span>tena vuccati—</span></div><p><div class=verse-container id=ps1.3:85.8><span>“samatthañca paṭivijjhatī”ti. </span></div><p><div class=verse-container id=ps1.3:86.1><span>Kathaṁ “sabbakāyapaṭisaṁvedī assasissāmī”ti sikkhati, “sabbakāyapaṭisaṁvedī passasissāmī”ti sikkhati? </span></div><p><div class=verse-container id=ps1.3:86.2><span>Kāyoti dve kāyā—</span></div><p><div class=verse-container id=ps1.3:86.3><span>nāmakāyo ca rūpakāyo ca. </span></div><p><div class=verse-container id=ps1.3:86.4><span>Katamo nāmakāyo? </span></div><p><div class=verse-container id=ps1.3:86.5><span>Vedanā, saññā, cetanā, phasso, manasikāro, nāmañca nāmakāyo ca, ye ca vuccanti cittasaṅkhārā—</span></div><p><div class=verse-container id=ps1.3:86.6><span>ayaṁ nāmakāyo. </span></div><p><div class=verse-container id=ps1.3:86.7><span>Katamo rūpakāyo? </span></div><p><div class=verse-container id=ps1.3:86.8><span>Cattāro ca mahābhūtā, catunnañca mahābhūtānaṁ upādāyarūpaṁ, assāso ca passāso ca, nimittañca upanibandhanā, ye ca vuccanti kāyasaṅkhārā—</span></div><p><div class=verse-container id=ps1.3:86.9><span>ayaṁ rūpakāyo. </span></div><p><div class=verse-container id=ps1.3:87.1><span>Kathaṁ te kāyā paṭividitā honti? </span></div><p><div class=verse-container id=ps1.3:87.2><span>Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:87.3><span>Tāya satiyā tena ñāṇena te kāyā paṭividitā honti. </span></div><p><div class=verse-container id=ps1.3:87.4><span>Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:87.5><span>Tāya satiyā tena ñāṇena te kāyā paṭividitā honti. </span></div><p><div class=verse-container id=ps1.3:87.6><span>Rassaṁ assāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:87.7><span>Tāya satiyā tena ñāṇena te kāyā paṭividitā honti. </span></div><p><div class=verse-container id=ps1.3:87.8><span>Rassaṁ passāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:87.9><span>Tāya satiyā tena ñāṇena te kāyā paṭividitā honti. </span></div><p><div class=verse-container id=ps1.3:88.1><span>Āvajjato te kāyā paṭividitā honti, pajānato te kāyā paṭividitā honti, passato te kāyā paṭividitā honti, paccavekkhato te kāyā paṭividitā honti, cittaṁ adhiṭṭhahato te kāyā paṭividitā honti, saddhāya adhimuccato te kāyā paṭividitā honti, vīriyaṁ paggaṇhato te kāyā paṭividitā honti, satiṁ upaṭṭhāpayato te kāyā paṭividitā honti, cittaṁ samādahato te kāyā paṭividitā honti, paññāya pajānato te kāyā paṭividitā honti, abhiññeyyaṁ abhijānato te kāyā paṭividitā honti, pariññeyyaṁ parijānato te kāyā paṭividitā honti, pahātabbaṁ pajahato te kāyā paṭividitā honti, bhāvetabbaṁ bhāvayato te kāyā paṭividitā honti, sacchikātabbaṁ sacchikaroto te kāyā paṭividitā honti. </span></div><p><div class=verse-container id=ps1.3:88.2><span>Evaṁ te kāyā paṭividitā honti. </span></div><p><div class=verse-container id=ps1.3:88.3><span>Sabbakāyapaṭisaṁvedī assāsapassāsā kāyo upaṭṭhānaṁ sati anupassanā ñāṇaṁ. </span></div><p><div class=verse-container id=ps1.3:88.4><span>Kāyo upaṭṭhānaṁ, no sati. </span></div><p><div class=verse-container id=ps1.3:88.5><span>Sati upaṭṭhānañceva sati ca. </span></div><p><div class=verse-container id=ps1.3:88.6><span>Tāya satiyā tena ñāṇena taṁ kāyaṁ anupassati. </span></div><p><div class=verse-container id=ps1.3:88.7><span>Tena vuccati—</span></div><p><div class=verse-container id=ps1.3:88.8><span>“kāye kāyānupassanāsatipaṭṭhānabhāvanā”ti. </span></div><p><div class=verse-container id=ps1.3:89.1><span>Anupassatīti kathaṁ taṁ kāyaṁ anupassati …pe… </span></div><p><div class=verse-container id=ps1.3:89.2><span>evaṁ taṁ kāyaṁ anupassati. </span></div><p><div class=verse-container id=ps1.3:89.3><span>Bhāvanāti catasso bhāvanā …pe… </span></div><p><div class=verse-container id=ps1.3:89.4><span>āsevanaṭṭhena bhāvanā. </span></div><p><div class=verse-container id=ps1.3:90.1><span>Sabbakāyapaṭisaṁvedī assāsapassāsānaṁ saṁvaraṭṭhena sīlavisuddhi, avikkhepaṭṭhena cittavisuddhi, dassanaṭṭhena diṭṭhivisuddhi. </span></div><p><div class=verse-container id=ps1.3:90.2><span>Yo tattha saṁvaraṭṭho, ayaṁ adhisīlasikkhā. </span></div><p><div class=verse-container id=ps1.3:90.3><span>Yo tattha avikkhepaṭṭho, ayaṁ adhicittasikkhā. </span></div><p><div class=verse-container id=ps1.3:90.4><span>Yo tattha dassanaṭṭho, ayaṁ adhipaññāsikkhā. </span></div><p><div class=verse-container id=ps1.3:90.5><span>Imā tisso sikkhāyo āvajjanto sikkhati, jānanto sikkhati, passanto sikkhati, paccavekkhanto sikkhati, cittaṁ adhiṭṭhahanto sikkhati, saddhāya adhimuccanto sikkhati, vīriyaṁ paggaṇhanto sikkhati, satiṁ upaṭṭhapento sikkhati, cittaṁ samādahanto sikkhati, paññāya pajānanto sikkhati, abhiññeyyaṁ abhijānanto sikkhati, pariññeyyaṁ parijānanto sikkhati, pahātabbaṁ pajahanto sikkhati, bhāvetabbaṁ bhāvento sikkhati, sacchikātabbaṁ sacchikaronto sikkhati. </span></div><p><div class=verse-container id=ps1.3:91.1><span>Sabbakāyapaṭisaṁvedī assāsapassāsavasena cittassa ekaggataṁ avikkhepaṁ pajānato viditā vedanā uppajjanti …pe… </span></div><p><div class=verse-container id=ps1.3:91.2><span>sabbakāyapaṭisaṁvedī assāsapassāsavasena cittassa ekaggataṁ avikkhepaṁ pajānanto indriyāni samodhāneti …pe… </span></div><p><div class=verse-container id=ps1.3:91.3><span>tena vuccati—</span></div><p><div class=verse-container id=ps1.3:91.4><span>“samatthañca paṭivijjhatī”ti. </span></div><p><div class=verse-container id=ps1.3:92.1><span>Kathaṁ “passambhayaṁ kāyasaṅkhāraṁ assasissāmī”ti sikkhati, “passambhayaṁ kāyasaṅkhāraṁ passasissāmī”ti sikkhati? </span></div><p><div class=verse-container id=ps1.3:92.2><span>Katamo kāyasaṅkhāro? </span></div><p><div class=verse-container id=ps1.3:92.3><span>Dīghaṁ assāsā kāyikā. </span></div><p><div class=verse-container id=ps1.3:92.4><span>Ete dhammā kāyapaṭibaddhā kāyasaṅkhārā. </span></div><p><div class=verse-container id=ps1.3:92.5><span>Te kāyasaṅkhāre passambhento nirodhento vūpasamento sikkhati. </span></div><p><div class=verse-container id=ps1.3:92.6><span>Dīghaṁ passāsā kāyikā. </span></div><p><div class=verse-container id=ps1.3:92.7><span>Ete dhammā kāyapaṭibaddhā kāyasaṅkhārā. </span></div><p><div class=verse-container id=ps1.3:92.8><span>Te kāyasaṅkhāre passambhento nirodhento vūpasamento sikkhati. </span></div><p><div class=verse-container id=ps1.3:92.9><span>Rassaṁ assāsā rassaṁ passāsā. </span></div><p><div class=verse-container id=ps1.3:92.10><span>Sabbakāyapaṭisaṁvedī assāsā sabbakāyapaṭisaṁvedī passāsā kāyikā. </span></div><p><div class=verse-container id=ps1.3:92.11><span>Ete dhammā kāyapaṭibaddhā kāyasaṅkhārā. </span></div><p><div class=verse-container id=ps1.3:92.12><span>Te kāyasaṅkhāre passambhento nirodhento vūpasamento sikkhati. </span></div><p><div class=verse-container id=ps1.3:93.1><span>Yathārūpehi kāyasaṅkhārehi yā kāyassa ānamanā vinamanā sannamanā paṇamanā iñjanā phandanā calanā pakampanā—</span></div><p><div class=verse-container id=ps1.3:93.2><span>passambhayaṁ kāyasaṅkhāraṁ assasissāmīti sikkhati, passambhayaṁ kāyasaṅkhāraṁ passasissāmīti sikkhati. </span></div><p><div class=verse-container id=ps1.3:93.3><span>Yathārūpehi kāyasaṅkhārehi yā kāyassa na ānamanā na vinamanā na sannamanā na paṇamanā aniñjanā aphandanā acalanā akampanā santaṁ sukhumaṁ passambhayaṁ kāyasaṅkhāraṁ assasissāmīti sikkhati, passambhayaṁ kāyasaṅkhāraṁ passasissāmīti sikkhati. </span></div><p><div class=verse-container id=ps1.3:94.1><span>Iti kira “passambhayaṁ kāyasaṅkhāraṁ assasissāmī”ti sikkhati, “passambhayaṁ kāyasaṅkhāraṁ passasissāmī”ti sikkhati. </span></div><p><div class=verse-container id=ps1.3:94.2><span>Evaṁ sante vātūpaladdhiyā ca pabhāvanā na hoti, assāsapassāsānañca pabhāvanā na hoti, ānāpānassatiyā ca pabhāvanā na hoti, ānāpānassatisamādhissa ca pabhāvanā na hoti; </span></div><p><div class=verse-container id=ps1.3:94.3><span>na ca naṁ taṁ samāpattiṁ paṇḍitā samāpajjantipi vuṭṭhahantipi. </span></div><p><div class=verse-container id=ps1.3:95.1><span>Iti kira “passambhayaṁ kāyasaṅkhāraṁ assasissāmī”ti sikkhati, “passambhayaṁ kāyasaṅkhāraṁ passasissāmī”ti sikkhati. </span></div><p><div class=verse-container id=ps1.3:95.2><span>Evaṁ sante vātūpaladdhiyā ca pabhāvanā hoti, assāsapassāsānañca pabhāvanā hoti, ānāpānassatiyā ca pabhāvanā hoti. </span></div><p><div class=verse-container id=ps1.3:95.3><span>Ānāpānassatisamādhissa ca pabhāvanā hoti; </span></div><p><div class=verse-container id=ps1.3:95.4><span>tañca naṁ samāpattiṁ paṇḍitā samāpajjantipi vuṭṭhahantipi. </span></div><p><div class=verse-container id=ps1.3:95.5><span>Yathā kathaṁ viya? </span></div><p><div class=verse-container id=ps1.3:95.6><span>Seyyathāpi kaṁse ākoṭite paṭhamaṁ oḷārikā saddā pavattanti. </span></div><p><div class=verse-container id=ps1.3:95.7><span>Oḷārikānaṁ saddānaṁ nimittaṁ suggahitattā sumanasikatattā sūpadhāritattā niruddhepi oḷārike sadde, atha pacchā sukhumakā saddā pavattanti. </span></div><p><div class=verse-container id=ps1.3:95.8><span>Sukhumakānaṁ saddānaṁ nimittaṁ suggahitattā sumanasikatattā sūpadhāritattā niruddhepi sukhumake sadde, atha pacchā sukhumasaddanimittārammaṇatāpi cittaṁ pavattati. </span></div><p><div class=verse-container id=ps1.3:95.9><span>Evamevaṁ paṭhamaṁ oḷārikā assāsapassāsā pavattanti; </span></div><p><div class=verse-container id=ps1.3:95.10><span>oḷārikānaṁ assāsapassāsānaṁ nimittaṁ suggahitattā sumanasikatattā sūpadhāritattā niruddhepi oḷārike assāsapassāse, atha pacchā sukhumakā assāsapassāsā pavattanti. </span></div><p><div class=verse-container id=ps1.3:95.11><span>Sukhumakānaṁ assāsapassāsānaṁ nimittaṁ suggahitattā sumanasikatattā sūpadhāritattā niruddhepi sukhumake assāsapassāse, atha pacchā sukhumakaassāsapassāsānaṁ nimittārammaṇatāpi cittaṁ na vikkhepaṁ gacchati. </span></div><p><div class=verse-container id=ps1.3:96.1><span>Evaṁ sante vātūpaladdhiyā ca pabhāvanā hoti, assāsapassāsānañca pabhāvanā hoti, ānāpānassatiyā ca pabhāvanā hoti, ānāpānassatisamādhissa ca pabhāvanā hoti; </span></div><p><div class=verse-container id=ps1.3:96.2><span>tañca naṁ samāpattiṁ paṇḍitā samāpajjantipi vuṭṭhahantipi. </span></div><p><div class=verse-container id=ps1.3:96.3><span>Passambhayaṁ kāyasaṅkhāraṁ assāsapassāsā kāyo upaṭṭhānaṁ sati anupassanā ñāṇaṁ. </span></div><p><div class=verse-container id=ps1.3:96.4><span>Kāyo upaṭṭhānaṁ, no sati; </span></div><p><div class=verse-container id=ps1.3:96.5><span>sati upaṭṭhānañceva sati ca. </span></div><p><div class=verse-container id=ps1.3:96.6><span>Tāya satiyā tena ñāṇena taṁ kāyaṁ anupassati. </span></div><p><div class=verse-container id=ps1.3:96.7><span>Tena vuccati—</span></div><p><div class=verse-container id=ps1.3:96.8><span>“kāye kāyānupassanāsatipaṭṭhānabhāvanā”ti. </span></div><p><div class=verse-container id=ps1.3:97.1><span>Anupassatīti kathaṁ taṁ kāyaṁ anupassati …pe… </span></div><p><div class=verse-container id=ps1.3:97.2><span>evaṁ taṁ kāyaṁ anupassati. </span></div><p><div class=verse-container id=ps1.3:97.3><span>Bhāvanāti catasso bhāvanā …pe… </span></div><p><div class=verse-container id=ps1.3:97.4><span>āsevanaṭṭhena bhāvanā. </span></div><p><div class=verse-container id=ps1.3:97.5><span>Passambhayaṁ kāyasaṅkhāraṁ, assāsapassāsānaṁ saṁvaraṭṭhena sīlavisuddhi, avikkhepaṭṭhena cittavisuddhi, dassanaṭṭhena diṭṭhivisuddhi. </span></div><p><div class=verse-container id=ps1.3:97.6><span>Yo tattha saṁvaraṭṭho, ayaṁ adhisīlasikkhā; </span></div><p><div class=verse-container id=ps1.3:97.7><span>yo tattha avikkhepaṭṭho, ayaṁ adhicittasikkhā; </span></div><p><div class=verse-container id=ps1.3:97.8><span>yo tattha dassanaṭṭho ayaṁ adhipaññāsikkhā. </span></div><p><div class=verse-container id=ps1.3:97.9><span>Imā tisso sikkhāyo āvajjanto sikkhati …pe… </span></div><p><div class=verse-container id=ps1.3:97.10><span>sacchikātabbaṁ sacchikaronto sikkhati, passambhayaṁ kāyasaṅkhāraṁ assāsapassāsavasena cittassa ekaggataṁ avikkhepaṁ pajānato viditā vedanā uppajjanti …pe… </span></div><p><div class=verse-container id=ps1.3:97.11><span>passambhayaṁ kāyasaṅkhāraṁ assāsapassāsavasena cittassa ekaggataṁ avikkhepaṁ pajānanto indriyāni samodhāneti …pe… </span></div><p><div class=verse-container id=ps1.3:97.12><span>tena vuccati—</span></div><p><div class=verse-container id=ps1.3:97.13><span>“samatthañca paṭivijjhatī”ti. </span></div><p><div class=verse-container id=ps1.3:98.1><span>Aṭṭha anupassanāñāṇāni, aṭṭha ca upaṭṭhānānussatiyo, cattāri suttantikavatthūni kāye kāyānupassanāya. </span></div><p><div class=verse-container id=ps1.3:98.2><span>Bhāṇavāro. </span></div><p><div class=verse-container id=ps1.3:99.0><span>1.3.5.2. Dutiyacatukkaniddesa </span></div><p><div class=verse-container id=ps1.3:99.1><span>Kathaṁ “pītipaṭisaṁvedī assasissāmī”ti sikkhati “pītipaṭisaṁvedī passasissāmī”ti sikkhati? </span></div><p><div class=verse-container id=ps1.3:99.2><span>Katamā pīti? </span></div><p><div class=verse-container id=ps1.3:99.3><span>Dīghaṁ assāsavasena cittassa ekaggataṁ avikkhepaṁ pajānato uppajjati pīti pāmojjaṁ. </span></div><p><div class=verse-container id=ps1.3:99.4><span>Yā pīti pāmojjaṁ āmodanā pamodanā hāso pahāso vitti odagyaṁ attamanatā cittassa. </span></div><p><div class=verse-container id=ps1.3:99.5><span>Dīghaṁ passāsavasena cittassa ekaggataṁ avikkhepaṁ pajānato uppajjati pīti pāmojjaṁ …pe… </span></div><p><div class=verse-container id=ps1.3:99.6><span>rassaṁ assāsavasena, rassaṁ passāsavasena, sabbakāyapaṭisaṁvedī assāsavasena, sabbakāyapaṭisaṁvedī passāsavasena, passambhayaṁ kāyasaṅkhāraṁ assāsavasena, passambhayaṁ kāyasaṅkhāraṁ passāsavasena cittassa ekaggataṁ avikkhepaṁ pajānato uppajjati pīti pāmojjaṁ. </span></div><p><div class=verse-container id=ps1.3:99.7><span>Yā pīti pāmojjaṁ āmodanā pamodanā hāso pahāso vitti odagyaṁ attamanatā cittassa—</span></div><p><div class=verse-container id=ps1.3:99.8><span>ayaṁ pīti. </span></div><p><div class=verse-container id=ps1.3:100.1><span>Kathaṁ sā pīti paṭividitā hoti? </span></div><p><div class=verse-container id=ps1.3:100.2><span>Dīghaṁ assāsapassāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:100.3><span>Tāya satiyā tena ñāṇena sā pīti paṭividitā hoti. </span></div><p><div class=verse-container id=ps1.3:100.4><span>Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:100.5><span>Tāya satiyā tena ñāṇena sā pīti paṭividitā hoti. </span></div><p><div class=verse-container id=ps1.3:100.6><span>Rassaṁ assāsavasena …pe… </span></div><p><div class=verse-container id=ps1.3:100.7><span>rassaṁ passāsavasena … </span></div><p><div class=verse-container id=ps1.3:100.8><span>sabbakāyapaṭisaṁvedī assāsavasena … </span></div><p><div class=verse-container id=ps1.3:100.9><span>sabbakāyapaṭisaṁvedī passāsavasena … </span></div><p><div class=verse-container id=ps1.3:100.10><span>passambhayaṁ kāyasaṅkhāraṁ assāsavasena … </span></div><p><div class=verse-container id=ps1.3:100.11><span>passambhayaṁ kāyasaṅkhāraṁ passāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:100.12><span>Tāya satiyā tena ñāṇena sā pīti paṭividitā hoti. </span></div><p><div class=verse-container id=ps1.3:100.13><span>Āvajjato sā pīti paṭividitā hoti, jānato … </span></div><p><div class=verse-container id=ps1.3:100.14><span>passato … </span></div><p><div class=verse-container id=ps1.3:100.15><span>paccavekkhato … </span></div><p><div class=verse-container id=ps1.3:100.16><span>cittaṁ adhiṭṭhahato … </span></div><p><div class=verse-container id=ps1.3:100.17><span>saddhāya adhimuccato … </span></div><p><div class=verse-container id=ps1.3:100.18><span>vīriyaṁ paggaṇhato … </span></div><p><div class=verse-container id=ps1.3:100.19><span>satiṁ upaṭṭhāpayato … </span></div><p><div class=verse-container id=ps1.3:100.20><span>cittaṁ samādahato … </span></div><p><div class=verse-container id=ps1.3:100.21><span>paññāya pajānato … </span></div><p><div class=verse-container id=ps1.3:100.22><span>abhiññeyyaṁ abhijānato … </span></div><p><div class=verse-container id=ps1.3:100.23><span>pariññeyyaṁ parijānato … </span></div><p><div class=verse-container id=ps1.3:100.24><span>pahātabbaṁ pajahato … </span></div><p><div class=verse-container id=ps1.3:100.25><span>bhāvetabbaṁ bhāvayato … </span></div><p><div class=verse-container id=ps1.3:100.26><span>sacchikātabbaṁ sacchikaroto sā pīti paṭividitā hoti. </span></div><p><div class=verse-container id=ps1.3:100.27><span>Evaṁ sā pīti paṭividitā hoti. </span></div><p><div class=verse-container id=ps1.3:101.1><span>Pītipaṭisaṁvedī assāsapassāsavasena vedanā upaṭṭhānaṁ sati anupassanā ñāṇaṁ. </span></div><p><div class=verse-container id=ps1.3:101.2><span>Vedanā upaṭṭhānaṁ, no sati; </span></div><p><div class=verse-container id=ps1.3:101.3><span>sati upaṭṭhānañceva sati ca. </span></div><p><div class=verse-container id=ps1.3:101.4><span>Tāya satiyā tena ñāṇena taṁ vedanaṁ anupassati. </span></div><p><div class=verse-container id=ps1.3:101.5><span>Tena vuccati—</span></div><p><div class=verse-container id=ps1.3:101.6><span>“vedanāsu vedanānupassanāsatipaṭṭhānabhāvanā”ti. </span></div><p><div class=verse-container id=ps1.3:102.1><span>Anupassatīti kathaṁ taṁ vedanaṁ anupassati? </span></div><p><div class=verse-container id=ps1.3:102.2><span>Aniccato anupassati …pe… </span></div><p><div class=verse-container id=ps1.3:102.3><span>evaṁ taṁ vedanaṁ anupassati. </span></div><p><div class=verse-container id=ps1.3:102.4><span>Bhāvanāti catasso bhāvanā …pe… </span></div><p><div class=verse-container id=ps1.3:102.5><span>āsevanaṭṭhena bhāvanā. </span></div><p><div class=verse-container id=ps1.3:102.6><span>Pītipaṭisaṁvedī assāsapassāsānaṁ saṁvaraṭṭhena sīlavisuddhi …pe… </span></div><p><div class=verse-container id=ps1.3:102.7><span>pītipaṭisaṁvedī assāsapassāsavasena cittassa ekaggataṁ avikkhepaṁ pajānato …pe… </span></div><p><div class=verse-container id=ps1.3:102.8><span>pajānanto indriyāni samodhāneti. </span></div><p><div class=verse-container id=ps1.3:102.9><span>Tena vuccati—</span></div><p><div class=verse-container id=ps1.3:102.10><span>“samatthañca paṭivijjhatī”ti. </span></div><p><div class=verse-container id=ps1.3:103.1><span>Kathaṁ “sukhapaṭisaṁvedī assasissāmī”ti sikkhati, “sukhapaṭisaṁvedī passasissāmī”ti sikkhati? </span></div><p><div class=verse-container id=ps1.3:103.2><span>Sukhanti dve sukhāni—</span></div><p><div class=verse-container id=ps1.3:103.3><span>kāyikañca sukhaṁ, cetasikañca sukhaṁ. </span></div><p><div class=verse-container id=ps1.3:103.4><span>Katamaṁ kāyikaṁ sukhaṁ? </span></div><p><div class=verse-container id=ps1.3:103.5><span>Yaṁ kāyikaṁ sātaṁ kāyikaṁ sukhaṁ, kāyasamphassajaṁ sātaṁ sukhaṁ vedayitaṁ, kāyasamphassajā sātā sukhā vedanā—</span></div><p><div class=verse-container id=ps1.3:103.6><span>idaṁ kāyikaṁ sukhaṁ. </span></div><p><div class=verse-container id=ps1.3:103.7><span>Katamaṁ cetasikaṁ sukhaṁ? </span></div><p><div class=verse-container id=ps1.3:103.8><span>Yaṁ cetasikaṁ sātaṁ cetasikaṁ sukhaṁ, cetosamphassajaṁ sātaṁ sukhaṁ vedayitaṁ, cetosamphassajā sātā sukhā vedanā—</span></div><p><div class=verse-container id=ps1.3:103.9><span>idaṁ cetasikaṁ sukhaṁ. </span></div><p><div class=verse-container id=ps1.3:104.1><span>Kathaṁ te sukhā paṭividitā honti? </span></div><p><div class=verse-container id=ps1.3:104.2><span>Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:104.3><span>Tāya satiyā tena ñāṇena te sukhā paṭividitā honti. </span></div><p><div class=verse-container id=ps1.3:104.4><span>Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:104.5><span>Tāya satiyā tena ñāṇena te sukhā paṭividitā honti …pe… </span></div><p><div class=verse-container id=ps1.3:104.6><span>sacchikātabbaṁ sacchikaroto te sukhā paṭividitā honti. </span></div><p><div class=verse-container id=ps1.3:104.7><span>Evaṁ te sukhā paṭividitā honti. </span></div><p><div class=verse-container id=ps1.3:104.8><span>Sukhapaṭisaṁvedī assāsapassāsavasena vedanā upaṭṭhānaṁ sati anupassanā ñāṇaṁ. </span></div><p><div class=verse-container id=ps1.3:104.9><span>Vedanā upaṭṭhānaṁ, no sati; </span></div><p><div class=verse-container id=ps1.3:104.10><span>sati upaṭṭhānañceva sati ca. </span></div><p><div class=verse-container id=ps1.3:104.11><span>Tāya satiyā tena ñāṇena taṁ vedanaṁ anupassati. </span></div><p><div class=verse-container id=ps1.3:104.12><span>Tena vuccati—</span></div><p><div class=verse-container id=ps1.3:104.13><span>“vedanāsu vedanānupassanāsatipaṭṭhānabhāvanā”ti. </span></div><p><div class=verse-container id=ps1.3:105.1><span>Anupassatīti kathaṁ taṁ vedanaṁ anupassati. </span></div><p><div class=verse-container id=ps1.3:105.2><span>Aniccato anupassati …pe… </span></div><p><div class=verse-container id=ps1.3:105.3><span>evaṁ taṁ vedanaṁ anupassati. </span></div><p><div class=verse-container id=ps1.3:105.4><span>Bhāvanāti catasso bhāvanā …pe… </span></div><p><div class=verse-container id=ps1.3:105.5><span>āsevanaṭṭhena bhāvanā. </span></div><p><div class=verse-container id=ps1.3:105.6><span>Sukhapaṭisaṁvedī assāsapassāsānaṁ saṁvaraṭṭhena sīlavisuddhi …pe… </span></div><p><div class=verse-container id=ps1.3:105.7><span>sukhapaṭisaṁvedī assāsapassāsavasena cittassa ekaggataṁ avikkhepaṁ pajānato …pe… </span></div><p><div class=verse-container id=ps1.3:105.8><span>pajānanto indriyāni samodhāneti. </span></div><p><div class=verse-container id=ps1.3:105.9><span>Tena vuccati—</span></div><p><div class=verse-container id=ps1.3:105.10><span>“samatthañca paṭivijjhatī”ti. </span></div><p><div class=verse-container id=ps1.3:106.1><span>Kathaṁ “cittasaṅkhārapaṭisaṁvedī assasissāmī”ti sikkhati, “cittasaṅkhārapaṭisaṁvedī passasissāmī”ti sikkhati? </span></div><p><div class=verse-container id=ps1.3:106.2><span>Katamo cittasaṅkhāro? </span></div><p><div class=verse-container id=ps1.3:106.3><span>Dīghaṁ assāsavasena saññā ca vedanā ca cetasikā—</span></div><p><div class=verse-container id=ps1.3:106.4><span>ete dhammā cittapaṭibaddhā cittasaṅkhārā. </span></div><p><div class=verse-container id=ps1.3:106.5><span>Dīghaṁ passāsavasena saññā ca vedanā ca cetasikā—</span></div><p><div class=verse-container id=ps1.3:106.6><span>ete dhammā cittapaṭibaddhā cittasaṅkhārā …pe… </span></div><p><div class=verse-container id=ps1.3:106.7><span>sukhapaṭisaṁvedī assāsavasena … </span></div><p><div class=verse-container id=ps1.3:106.8><span>sukhapaṭisaṁvedī passāsavasena saññā ca vedanā ca cetasikā—</span></div><p><div class=verse-container id=ps1.3:106.9><span>ete dhammā cittapaṭibaddhā cittasaṅkhārā—</span></div><p><div class=verse-container id=ps1.3:106.10><span>ayaṁ cittasaṅkhāro. </span></div><p><div class=verse-container id=ps1.3:107.1><span>Kathaṁ te cittasaṅkhārā paṭividitā honti? </span></div><p><div class=verse-container id=ps1.3:107.2><span>Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:107.3><span>Tāya satiyā tena ñāṇena te cittasaṅkhārā paṭividitā honti. </span></div><p><div class=verse-container id=ps1.3:107.4><span>Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:107.5><span>Tāya satiyā tena ñāṇena te cittasaṅkhārā paṭividitā honti …pe… </span></div><p><div class=verse-container id=ps1.3:107.6><span>sacchikātabbaṁ sacchikaroto te cittasaṅkhārā paṭividitā honti. </span></div><p><div class=verse-container id=ps1.3:107.7><span>Evaṁ te cittasaṅkhārā paṭividitā honti. </span></div><p><div class=verse-container id=ps1.3:107.8><span>Cittasaṅkhārapaṭisaṁvedī assāsapassāsavasena vedanā upaṭṭhānaṁ sati anupassanā ñāṇaṁ vedanā upaṭṭhānaṁ, no sati; </span></div><p><div class=verse-container id=ps1.3:107.9><span>sati upaṭṭhānañceva sati ca. </span></div><p><div class=verse-container id=ps1.3:107.10><span>Tāya satiyā tena ñāṇena taṁ vedanaṁ anupassati. </span></div><p><div class=verse-container id=ps1.3:107.11><span>Tena vuccati—</span></div><p><div class=verse-container id=ps1.3:107.12><span>“vedanāsu vedanānupassanāsatipaṭṭhānabhāvanā”ti. </span></div><p><div class=verse-container id=ps1.3:108.1><span>Anupassatīti kathaṁ taṁ vedanaṁ anupassati? </span></div><p><div class=verse-container id=ps1.3:108.2><span>Aniccato anupassati …pe… </span></div><p><div class=verse-container id=ps1.3:108.3><span>evaṁ taṁ vedanaṁ anupassati. </span></div><p><div class=verse-container id=ps1.3:108.4><span>Bhāvanāti catasso bhāvanā …pe… </span></div><p><div class=verse-container id=ps1.3:108.5><span>āsevanaṭṭhena bhāvanā. </span></div><p><div class=verse-container id=ps1.3:108.6><span>Cittasaṅkhārapaṭisaṁvedī assāsapassāsānaṁ saṁvaraṭṭhena sīlavisuddhi …pe… </span></div><p><div class=verse-container id=ps1.3:108.7><span>cittasaṅkhārapaṭisaṁvedī assāsapassāsavasena cittassa ekaggataṁ avikkhepaṁ pajānato …pe… </span></div><p><div class=verse-container id=ps1.3:108.8><span>pajānanto indriyāni samodhāneti. </span></div><p><div class=verse-container id=ps1.3:108.9><span>Tena vuccati—</span></div><p><div class=verse-container id=ps1.3:108.10><span>“samatthañca paṭivijjhatī”ti. </span></div><p><div class=verse-container id=ps1.3:109.1><span>Kathaṁ “passambhayaṁ cittasaṅkhāraṁ assasissāmī”ti sikkhati, “passambhayaṁ cittasaṅkhāraṁ passasissāmī”ti sikkhati? </span></div><p><div class=verse-container id=ps1.3:109.2><span>Katamo cittasaṅkhāro? </span></div><p><div class=verse-container id=ps1.3:109.3><span>Dīghaṁ assāsavasena saññā ca vedanā ca cetasikā—</span></div><p><div class=verse-container id=ps1.3:109.4><span>ete dhammā cittapaṭibaddhā cittasaṅkhārā. </span></div><p><div class=verse-container id=ps1.3:109.5><span>Te cittasaṅkhāre passambhento nirodhento vūpasamento sikkhati. </span></div><p><div class=verse-container id=ps1.3:109.6><span>Dīghaṁ passāsavasena saññā ca vedanā ca cetasikā—</span></div><p><div class=verse-container id=ps1.3:109.7><span>ete dhammā cittapaṭibaddhā cittasaṅkhārā. </span></div><p><div class=verse-container id=ps1.3:109.8><span>Te cittasaṅkhāre passambhento nirodhento vūpasamento sikkhati. </span></div><p><div class=verse-container id=ps1.3:109.9><span>Cittasaṅkhārapaṭisaṁvedī assāsavasena … </span></div><p><div class=verse-container id=ps1.3:109.10><span>cittasaṅkhārapaṭisaṁvedī passāsavasena saññā ca vedanā ca cetasikā—</span></div><p><div class=verse-container id=ps1.3:109.11><span>ete dhammā cittapaṭibaddhā cittasaṅkhārā. </span></div><p><div class=verse-container id=ps1.3:109.12><span>Te cittasaṅkhāre passambhento nirodhento vūpasamento sikkhati. </span></div><p><div class=verse-container id=ps1.3:109.13><span>Passambhayaṁ cittasaṅkhāraṁ assāsapassāsavasena vedanā upaṭṭhānaṁ sati anupassanā ñāṇaṁ. </span></div><p><div class=verse-container id=ps1.3:109.14><span>Vedanā upaṭṭhānaṁ, no sati; </span></div><p><div class=verse-container id=ps1.3:109.15><span>sati upaṭṭhānañceva sati ca. </span></div><p><div class=verse-container id=ps1.3:109.16><span>Tāya satiyā tena ñāṇena taṁ vedanaṁ anupassati. </span></div><p><div class=verse-container id=ps1.3:109.17><span>Tena vuccati—</span></div><p><div class=verse-container id=ps1.3:109.18><span>“vedanāsu vedanānupassanāsatipaṭṭhānabhāvanā”ti. </span></div><p><div class=verse-container id=ps1.3:110.1><span>Anupassatīti kathaṁ taṁ vedanaṁ anupassati …pe… </span></div><p><div class=verse-container id=ps1.3:110.2><span>evaṁ taṁ vedanaṁ anupassati. </span></div><p><div class=verse-container id=ps1.3:110.3><span>Bhāvanāti catasso bhāvanā …pe… </span></div><p><div class=verse-container id=ps1.3:110.4><span>āsevanaṭṭhena bhāvanā. </span></div><p><div class=verse-container id=ps1.3:110.5><span>Passambhayaṁ cittasaṅkhāraṁ assāsapassāsānaṁ saṁvaraṭṭhena sīlavisuddhi …pe… </span></div><p><div class=verse-container id=ps1.3:110.6><span>passambhayaṁ cittasaṅkhāraṁ assāsapassāsavasena cittassa ekaggataṁ avikkhepaṁ pajānato …pe… </span></div><p><div class=verse-container id=ps1.3:110.7><span>pajānanto indriyāni samodhāneti. </span></div><p><div class=verse-container id=ps1.3:110.8><span>Tena vuccati—</span></div><p><div class=verse-container id=ps1.3:110.9><span>“samatthañca paṭivijjhatī”ti. </span></div><p><div class=verse-container id=ps1.3:111.1><span>Aṭṭha anupassanāñāṇāni aṭṭha ca upaṭṭhānānussatiyo cattāri suttantikavatthūni vedanāsu vedanānupassanāya. </span></div><p><div class=verse-container id=ps1.3:112.0><span>1.3.5.3. Tatiyacatukkaniddesa </span></div><p><div class=verse-container id=ps1.3:112.1><span>Kathaṁ “cittapaṭisaṁvedī assasissāmī”ti sikkhati, “cittapaṭisaṁvedī passasissāmī”ti sikkhati? </span></div><p><div class=verse-container id=ps1.3:112.2><span>Katamaṁ taṁ cittaṁ? </span></div><p><div class=verse-container id=ps1.3:112.3><span>Dīghaṁ assāsavasena viññāṇaṁ cittaṁ. </span></div><p><div class=verse-container id=ps1.3:112.4><span>Yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu. </span></div><p><div class=verse-container id=ps1.3:112.5><span>Dīghaṁ passāsavasena …pe… </span></div><p><div class=verse-container id=ps1.3:112.6><span>passambhayaṁ cittasaṅkhāraṁ assāsavasena … </span></div><p><div class=verse-container id=ps1.3:112.7><span>passambhayaṁ cittasaṅkhāraṁ passāsavasena viññāṇaṁ cittaṁ. </span></div><p><div class=verse-container id=ps1.3:112.8><span>Yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu—</span></div><p><div class=verse-container id=ps1.3:112.9><span>idaṁ cittaṁ. </span></div><p><div class=verse-container id=ps1.3:113.1><span>Kathaṁ taṁ cittaṁ paṭividitaṁ hoti? </span></div><p><div class=verse-container id=ps1.3:113.2><span>Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:113.3><span>Tāya satiyā tena ñāṇena taṁ cittaṁ paṭividitaṁ hoti. </span></div><p><div class=verse-container id=ps1.3:113.4><span>Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti. </span></div><p><div class=verse-container id=ps1.3:113.5><span>Tāya satiyā tena ñāṇena taṁ cittaṁ paṭividitaṁ hoti …pe… </span></div><p><div class=verse-container id=ps1.3:113.6><span>sacchikātabbaṁ sacchikaroto taṁ cittaṁ paṭividitaṁ hoti. </span></div><p><div class=verse-container id=ps1.3:113.7><span>Evaṁ taṁ cittaṁ paṭividitaṁ hoti. </span></div><p><div class=verse-container id=ps1.3:113.8><span>Cittapaṭisaṁvedī assāsapassāsavasena viññāṇaṁ cittaṁ upaṭṭhānaṁ sati anupassanā ñāṇaṁ. </span></div><p><div class=verse-container id=ps1.3:113.9><span>Cittaṁ upaṭṭhānaṁ, no sati; </span></div><p><div class=verse-container id=ps1.3:113.10><span>sati upaṭṭhānañceva sati ca. </span></div><p><div class=verse-container id=ps1.3:113.11><span>Tāya satiyā tena ñāṇena taṁ cittaṁ anupassati. </span></div><p><div class=verse-container id=ps1.3:113.12><span>Tena vuccati—</span></div><p><div class=verse-container id=ps1.3:113.13><span>“citte cittānupassanāsatipaṭṭhānabhāvanā”ti. </span></div><p><div class=verse-container id=ps1.3:114.1><span>Anupassatīti kathaṁ taṁ cittaṁ anupassati …pe… </span></div><p><div class=verse-container id=ps1.3:114.2><span>evaṁ taṁ cittaṁ anupassati. </span></div><p><div class=verse-container id=ps1.3:114.3><span>Bhāvanāti catasso bhāvanā …pe… </span></div><p><div class=verse-container id=ps1.3:114.4><span>āsevanaṭṭhena bhāvanā. </span></div><p><div class=verse-container id=ps1.3:114.5><span>Cittapaṭisaṁvedī assāsapassāsānaṁ saṁvaraṭṭhena sīlavisuddhi …pe… </span></div><p><div class=verse-container id=ps1.3:114.6><span>cittapaṭisaṁvedī assāsapassāsavasena cittassa ekaggataṁ avikkhepaṁ pajānato …pe… </span></div><p><div class=verse-container id=ps1.3:114.7><span>pajānanto indriyāni samodhāneti. </span></div><p><div class=verse-container id=ps1.3:114.8><span>Tena vuccati—</span></div><p><div class=verse-container id=ps1.3:114.9><span>“samatthañca paṭivijjhatī”ti. </span></div><p><div class=verse-container id=ps1.3:115.1><span>Kathaṁ “abhippamodayaṁ cittaṁ assasissāmī”ti sikkhati, “abhippamodayaṁ cittaṁ passasissāmī”ti sikkhati? </span></div><p><div class=verse-container id=ps1.3:115.2><span>Katamo cittassa abhippamodo? </span></div><p><div class=verse-container id=ps1.3:115.3><span>Dīghaṁ assāsavasena cittassa ekaggataṁ avikkhepaṁ pajānato uppajjati cittassa abhippamodo. </span></div><p><div class=verse-container id=ps1.3:115.4><span>Yā cittassa āmodanā pamodanā hāso pahāso vitti odagyaṁ attamanatā cittassa. </span></div><p><div class=verse-container id=ps1.3:115.5><span>Dīghaṁ assāsapassāsavasena cittassa ekaggataṁ avikkhepaṁ pajānato uppajjati cittassa abhippamodo. </span></div><p><div class=verse-container id=ps1.3:115.6><span>Yā cittassa āmodanā pamodanā hāso pahāso vitti odagyaṁ attamanatā cittassa …pe… </span></div><p><div class=verse-container id=ps1.3:115.7><span>cittapaṭisaṁvedī assāsavasena … </span></div><p><div class=verse-container id=ps1.3:115.8><span>cittapaṭisaṁvedī passāsavasena cittassa ekaggataṁ avikkhepaṁ pajānato uppajjati cittassa abhippamodo. </span></div><p><div class=verse-container id=ps1.3:115.9><span>Yā cittassa āmodanā pamodanā hāso pahāso vitti odagyaṁ attamanatā cittassa—</span></div><p><div class=verse-container id=ps1.3:115.10><span>ayaṁ cittassa abhippamodo. </span></div><p><div class=verse-container id=ps1.3:115.11><span>Abhippamodayaṁ cittaṁ assāsapassāsavasena viññāṇaṁ cittaṁ upaṭṭhānaṁ sati anupassanā ñāṇaṁ. </span></div><p><div class=verse-container id=ps1.3:115.12><span>Cittaṁ upaṭṭhānaṁ, no sati; </span></div><p><div class=verse-container id=ps1.3:115.13><span>sati upaṭṭhānañceva sati ca. </span></div><p><div class=verse-container id=ps1.3:115.14><span>Tāya satiyā tena ñāṇena taṁ cittaṁ anupassati. </span></div><p><div class=verse-container id=ps1.3:115.15><span>Tena vuccati—</span></div><p><div class=verse-container id=ps1.3:115.16><span>“citte cittānupassanāsatipaṭṭhānabhāvanā”ti. </span></div><p><div class=verse-container id=ps1.3:116.1><span>Anupassatīti kathaṁ taṁ cittaṁ anupassati …pe… </span></div><p><div class=verse-container id=ps1.3:116.2><span>evaṁ taṁ cittaṁ anupassatīti. </span></div><p><div class=verse-container id=ps1.3:116.3><span>Bhāvanāti catasso bhāvanā …pe… </span></div><p><div class=verse-container id=ps1.3:116.4><span>āsevanaṭṭhena bhāvanā. </span></div><p><div class=verse-container id=ps1.3:116.5><span>Abhippamodayaṁ cittaṁ assāsapassāsānaṁ saṁvaraṭṭhena sīlavisuddhi …pe… </span></div><p><div class=verse-container id=ps1.3:116.6><span>abhippamodayaṁ cittaṁ assāsapassāsavasena cittassa ekaggataṁ avikkhepaṁ pajānato …pe… </span></div><p><div class=verse-container id=ps1.3:116.7><span>pajānanto indriyāni samodhāneti. </span></div><p><div class=verse-container id=ps1.3:116.8><span>Tena vuccati—</span></div><p><div class=verse-container id=ps1.3:116.9><span>“samatthañca paṭivijjhatī”ti. </span></div><p><div class=verse-container id=ps1.3:117.1><span>Kathaṁ “samādahaṁ cittaṁ assasissāmī”ti sikkhati, “samādahaṁ cittaṁ passasissāmī”ti sikkhati? </span></div><p><div class=verse-container id=ps1.3:117.2><span>Katamo samādhi? </span></div><p><div class=verse-container id=ps1.3:117.3><span>Dīghaṁ assāsavasena cittassa ekaggatā avikkhepo samādhi, yā cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā samatho samādhindriyaṁ samādhibalaṁ sammāsamādhi. </span></div><p><div class=verse-container id=ps1.3:117.4><span>Dīghaṁ passāsavasena cittassa ekaggatā avikkhepo samādhi …pe… </span></div><p><div class=verse-container id=ps1.3:117.5><span>samādahaṁ cittaṁ assāsavasena …pe… </span></div><p><div class=verse-container id=ps1.3:117.6><span>samādahaṁ cittaṁ passāsavasena cittassa ekaggatā avikkhepo samādhi. </span></div><p><div class=verse-container id=ps1.3:117.7><span>Yā cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā samatho samādhindriyaṁ samādhibalaṁ sammāsamādhi—</span></div><p><div class=verse-container id=ps1.3:117.8><span>ayaṁ samādhi. </span></div><p><div class=verse-container id=ps1.3:117.9><span>Samādahaṁ cittaṁ assāsapassāsavasena viññāṇaṁ cittaṁ upaṭṭhānaṁ sati anupassanā ñāṇaṁ. </span></div><p><div class=verse-container id=ps1.3:117.10><span>Cittaṁ upaṭṭhānaṁ, no sati; </span></div><p><div class=verse-container id=ps1.3:117.11><span>sati upaṭṭhānañceva sati ca. </span></div><p><div class=verse-container id=ps1.3:117.12><span>Tāya satiyā tena ñāṇena taṁ cittaṁ anupassati. </span></div><p><div class=verse-container id=ps1.3:117.13><span>Tena vuccati—</span></div><p><div class=verse-container id=ps1.3:117.14><span>“citte cittānupassanāsatipaṭṭhānabhāvanā”ti. </span></div><p><div class=verse-container id=ps1.3:118.1><span>Anupassatīti kathaṁ taṁ cittaṁ anupassati …pe… </span></div><p><div class=verse-container id=ps1.3:118.2><span>evaṁ taṁ cittaṁ anupassati. </span></div><p><div class=verse-container id=ps1.3:118.3><span>Bhāvanāti catasso bhāvanā …pe… </span></div><p><div class=verse-container id=ps1.3:118.4><span>āsevanaṭṭhena bhāvanā. </span></div><p><div class=verse-container id=ps1.3:118.5><span>Samādahaṁ cittaṁ assāsapassāsānaṁ saṁvaraṭṭhena sīlavisuddhi …pe… </span></div><p><div class=verse-container id=ps1.3:118.6><span>samādahaṁ cittaṁ assāsapassāsavasena cittassa ekaggataṁ avikkhepaṁ pajānato …pe… </span></div><p><div class=verse-container id=ps1.3:118.7><span>pajānanto indriyāni samodhāneti. </span></div><p><div class=verse-container id=ps1.3:118.8><span>Tena vuccati—</span></div><p><div class=verse-container id=ps1.3:118.9><span>“samatthañca paṭivijjhatī”ti. </span></div><p><div class=verse-container id=ps1.3:119.1><span>Kathaṁ “vimocayaṁ cittaṁ assasissāmī”ti sikkhati, “vimocayaṁ cittaṁ passasissāmī”ti sikkhati? </span></div><p><div class=verse-container id=ps1.3:119.2><span>“Rāgato vimocayaṁ cittaṁ assasissāmī”ti sikkhati, “rāgato vimocayaṁ cittaṁ passasissāmī”ti sikkhati. </span></div><p><div class=verse-container id=ps1.3:119.3><span>“Dosato vimocayaṁ cittaṁ assasissāmī”ti sikkhati, “dosato vimocayaṁ cittaṁ passasissāmī”ti sikkhati. </span></div><p><div class=verse-container id=ps1.3:119.4><span>“Mohato vimocayaṁ cittaṁ assasissāmī”ti sikkhati …pe… </span></div><p><div class=verse-container id=ps1.3:119.5><span>mānato vimocayaṁ cittaṁ … </span></div><p><div class=verse-container id=ps1.3:119.6><span>diṭṭhiyā vimocayaṁ cittaṁ … </span></div><p><div class=verse-container id=ps1.3:119.7><span>vicikicchāya vimocayaṁ cittaṁ … </span></div><p><div class=verse-container id=ps1.3:119.8><span>thinato vimocayaṁ cittaṁ … </span></div><p><div class=verse-container id=ps1.3:119.9><span>uddhaccato vimocayaṁ cittaṁ … </span></div><p><div class=verse-container id=ps1.3:119.10><span>ahirikato vimocayaṁ cittaṁ … </span></div><p><div class=verse-container id=ps1.3:119.11><span>“anottappato vimocayaṁ cittaṁ assasissāmī”ti sikkhati, “anottappato vimocayaṁ cittaṁ passasissāmī”ti sikkhati. </span></div><p><div class=verse-container id=ps1.3:119.12><span>Vimocayaṁ cittaṁ assāsapassāsavasena viññāṇaṁ cittaṁ upaṭṭhānaṁ sati …pe…. </span></div><p><div class=verse-container id=ps1.3:120.1><span>Anupassatīti kathaṁ taṁ cittaṁ anupassati …pe… </span></div><p><div class=verse-container id=ps1.3:120.2><span>evaṁ taṁ cittaṁ anupassati. </span></div><p><div class=verse-container id=ps1.3:120.3><span>Bhāvanāti catasso bhāvanā …pe… </span></div><p><div class=verse-container id=ps1.3:120.4><span>āsevanaṭṭhena bhāvanā. </span></div><p><div class=verse-container id=ps1.3:120.5><span>Vimocayaṁ cittaṁ assāsapassāsānaṁ saṁvaraṭṭhena sīlavisuddhi …pe… </span></div><p><div class=verse-container id=ps1.3:120.6><span>vimocayaṁ cittaṁ assāsapassāsavasena cittassa ekaggataṁ avikkhepaṁ pajānato …pe… </span></div><p><div class=verse-container id=ps1.3:120.7><span>pajānanto indriyāni samodhāneti. </span></div><p><div class=verse-container id=ps1.3:120.8><span>Tena vuccati—</span></div><p><div class=verse-container id=ps1.3:120.9><span>“samatthañca paṭivijjhatī”ti. </span></div><p><div class=verse-container id=ps1.3:121.1><span>Aṭṭha anupassanāñāṇāni aṭṭha ca upaṭṭhānānussatiyo cattāri suttantikavatthūni citte cittānupassanāya. </span></div><p><div class=verse-container id=ps1.3:122.0><span>1.3.5.4. Catutthacatukkaniddesa </span></div><p><div class=verse-container id=ps1.3:122.1><span>Kathaṁ “aniccānupassī assasissāmī”ti sikkhati, “aniccānupassī passasissāmī”ti sikkhati? </span></div><p><div class=verse-container id=ps1.3:122.2><span>Aniccanti kiṁ aniccaṁ? </span></div><p><div class=verse-container id=ps1.3:122.3><span>Pañcakkhandhā aniccā. </span></div><p><div class=verse-container id=ps1.3:122.4><span>Kenaṭṭhena aniccā? </span></div><p><div class=verse-container id=ps1.3:122.5><span>Uppādavayaṭṭhena aniccā. </span></div><p><div class=verse-container id=ps1.3:122.6><span>Pañcannaṁ khandhānaṁ udayaṁ passanto kati lakkhaṇāni passati, vayaṁ passanto kati lakkhaṇāni passati, udayabbayaṁ passanto kati lakkhaṇāni passati? </span></div><p><div class=verse-container id=ps1.3:122.7><span>Pañcannaṁ khandhānaṁ udayaṁ passanto pañcavīsati lakkhaṇāni passati, vayaṁ passanto pañcavīsati lakkhaṇāni passati. </span></div><p><div class=verse-container id=ps1.3:122.8><span>Pañcannaṁ khandhānaṁ udayabbayaṁ passanto imāni paññāsa lakkhaṇāni passati. </span></div><p><div class=verse-container id=ps1.3:123.1><span>“Rūpe aniccānupassī assasissāmī”ti sikkhati, “rūpe aniccānupassī passasissāmī”ti sikkhati. </span></div><p><div class=verse-container id=ps1.3:123.2><span>“Vedanāya …pe… </span></div><p><div class=verse-container id=ps1.3:123.3><span>saññāya … </span></div><p><div class=verse-container id=ps1.3:123.4><span>saṅkhāresu … </span></div><p><div class=verse-container id=ps1.3:123.5><span>viññāṇe … </span></div><p><div class=verse-container id=ps1.3:123.6><span>cakkhusmiṁ …pe… </span></div><p><div class=verse-container id=ps1.3:123.7><span>jarāmaraṇe aniccānupassī assasissāmī”ti sikkhati, “jarāmaraṇe aniccānupassī passasissāmī”ti sikkhati. </span></div><p><div class=verse-container id=ps1.3:123.8><span>Aniccānupassī assāsapassāsavasena dhammā upaṭṭhānaṁ sati anupassanā ñāṇaṁ. </span></div><p><div class=verse-container id=ps1.3:123.9><span>Dhammā upaṭṭhānaṁ, no sati; </span></div><p><div class=verse-container id=ps1.3:123.10><span>sati upaṭṭhānañceva sati ca. </span></div><p><div class=verse-container id=ps1.3:123.11><span>Tāya satiyā tena ñāṇena te dhamme anupassati. </span></div><p><div class=verse-container id=ps1.3:123.12><span>Tena vuccati—</span></div><p><div class=verse-container id=ps1.3:123.13><span>“dhammesu dhammānupassanāsatipaṭṭhānabhāvanā”ti. </span></div><p><div class=verse-container id=ps1.3:124.1><span>Anupassatīti kathaṁ te dhamme anupassati …pe… </span></div><p><div class=verse-container id=ps1.3:124.2><span>evaṁ te dhamme anupassati. </span></div><p><div class=verse-container id=ps1.3:124.3><span>Bhāvanāti catasso bhāvanā …pe… </span></div><p><div class=verse-container id=ps1.3:124.4><span>āsevanaṭṭhena bhāvanā. </span></div><p><div class=verse-container id=ps1.3:124.5><span>Aniccānupassī assāsapassāsānaṁ saṁvaraṭṭhena sīlavisuddhi …pe… </span></div><p><div class=verse-container id=ps1.3:124.6><span>aniccānupassī assāsapassāsavasena cittassa ekaggataṁ avikkhepaṁ pajānato …pe… </span></div><p><div class=verse-container id=ps1.3:124.7><span>pajānanto indriyāni samodhāneti. </span></div><p><div class=verse-container id=ps1.3:124.8><span>Tena vuccati—</span></div><p><div class=verse-container id=ps1.3:124.9><span>“samatthañca paṭivijjhatī”ti. </span></div><p><div class=verse-container id=ps1.3:125.1><span>Kathaṁ “virāgānupassī assasissāmī”ti sikkhati, “virāgānupassī passasissāmī”ti sikkhati? </span></div><p><div class=verse-container id=ps1.3:125.2><span>Rūpe ādīnavaṁ disvā rūpavirāge chandajāto hoti saddhādhimutto, cittañcassa svādhiṭṭhitaṁ. </span></div><p><div class=verse-container id=ps1.3:125.3><span>“Rūpe virāgānupassī assasissāmī”ti sikkhati, “rūpe virāgānupassī passasissāmī”ti sikkhati. </span></div><p><div class=verse-container id=ps1.3:125.4><span>Vedanāya …pe… </span></div><p><div class=verse-container id=ps1.3:125.5><span>saññāya … </span></div><p><div class=verse-container id=ps1.3:125.6><span>saṅkhāresu … </span></div><p><div class=verse-container id=ps1.3:125.7><span>viññāṇe … </span></div><p><div class=verse-container id=ps1.3:125.8><span>cakkhusmiṁ …pe… </span></div><p><div class=verse-container id=ps1.3:125.9><span>jarāmaraṇe ādīnavaṁ disvā jarāmaraṇavirāge chandajāto hoti saddhādhimutto, cittañcassa svādhiṭṭhitaṁ. </span></div><p><div class=verse-container id=ps1.3:125.10><span>“Jarāmaraṇe virāgānupassī assasissāmī”ti sikkhati, “jarāmaraṇe virāgānupassī passasissāmī”ti sikkhati. </span></div><p><div class=verse-container id=ps1.3:125.11><span>Virāgānupassī assāsapassāsavasena dhammā upaṭṭhānaṁ sati anupassanā ñāṇaṁ. </span></div><p><div class=verse-container id=ps1.3:125.12><span>Dhammā upaṭṭhānaṁ, no sati; </span></div><p><div class=verse-container id=ps1.3:125.13><span>sati upaṭṭhānañceva sati ca. </span></div><p><div class=verse-container id=ps1.3:125.14><span>Tāya satiyā tena ñāṇena te dhamme anupassati. </span></div><p><div class=verse-container id=ps1.3:125.15><span>Tena vuccati—</span></div><p><div class=verse-container id=ps1.3:125.16><span>“dhammesu dhammānupassanāsatipaṭṭhānabhāvanā”ti. </span></div><p><div class=verse-container id=ps1.3:126.1><span>Anupassatīti kathaṁ te dhamme anupassati …pe… </span></div><p><div class=verse-container id=ps1.3:126.2><span>evaṁ te dhamme anupassati. </span></div><p><div class=verse-container id=ps1.3:126.3><span>Bhāvanāti catasso bhāvanā …pe… </span></div><p><div class=verse-container id=ps1.3:126.4><span>āsevanaṭṭhena bhāvanā. </span></div><p><div class=verse-container id=ps1.3:126.5><span>Virāgānupassī assāsapassāsānaṁ saṁvaraṭṭhena sīlavisuddhi …pe… </span></div><p><div class=verse-container id=ps1.3:126.6><span>virāgānupassī assāsapassāsavasena cittassa ekaggataṁ avikkhepaṁ pajānato …pe… </span></div><p><div class=verse-container id=ps1.3:126.7><span>pajānanto indriyāni samodhāneti. </span></div><p><div class=verse-container id=ps1.3:126.8><span>Tena vuccati—</span></div><p><div class=verse-container id=ps1.3:126.9><span>“samatthañca paṭivijjhatī”ti. </span></div><p><div class=verse-container id=ps1.3:127.1><span>Kathaṁ “nirodhānupassī assasissāmī”ti sikkhati, “nirodhānupassī passasissāmī”ti sikkhati? </span></div><p><div class=verse-container id=ps1.3:127.2><span>Rūpe ādīnavaṁ disvā rūpanirodhe chandajāto hoti saddhādhimutto, cittañcassa svādhiṭṭhitaṁ. </span></div><p><div class=verse-container id=ps1.3:127.3><span>“Rūpe nirodhānupassī assasissāmī”ti sikkhati, “rūpe nirodhānupassī passasissāmī”ti sikkhati. </span></div><p><div class=verse-container id=ps1.3:127.4><span>Vedanāya …pe… </span></div><p><div class=verse-container id=ps1.3:127.5><span>saññāya … </span></div><p><div class=verse-container id=ps1.3:127.6><span>saṅkhāresu … </span></div><p><div class=verse-container id=ps1.3:127.7><span>viññāṇe … </span></div><p><div class=verse-container id=ps1.3:127.8><span>cakkhusmiṁ …pe… </span></div><p><div class=verse-container id=ps1.3:127.9><span>jarāmaraṇe ādīnavaṁ disvā jarāmaraṇanirodhe chandajāto hoti saddhādhimutto, cittañcassa svādhiṭṭhitaṁ. </span></div><p><div class=verse-container id=ps1.3:127.10><span>“Jarāmaraṇe nirodhānupassī assasissāmī”ti sikkhati, “jarāmaraṇe nirodhānupassī passasissāmī”ti sikkhati. </span></div><p><div class=verse-container id=ps1.3:128.1><span>Katihākārehi avijjāya ādīnavo hoti? </span></div><p><div class=verse-container id=ps1.3:128.2><span>Katihākārehi avijjā nirujjhati? </span></div><p><div class=verse-container id=ps1.3:128.3><span>Pañcahākārehi avijjāya ādīnavo hoti. </span></div><p><div class=verse-container id=ps1.3:128.4><span>Aṭṭhahākārehi avijjā nirujjhati. </span></div><p><div class=verse-container id=ps1.3:129.1><span>Katamehi pañcahākārehi avijjāya ādīnavo hoti? </span></div><p><div class=verse-container id=ps1.3:129.2><span>Aniccaṭṭhena avijjāya ādīnavo hoti, dukkhaṭṭhena avijjāya ādīnavo hoti, anattaṭṭhena avijjāya ādīnavo hoti, santāpaṭṭhena avijjāya ādīnavo hoti, vipariṇāmaṭṭhena avijjāya ādīnavo hoti—</span></div><p><div class=verse-container id=ps1.3:129.3><span>imehi pañcahākārehi avijjāya ādīnavo hoti. </span></div><p><div class=verse-container id=ps1.3:130.1><span>Katamehi aṭṭhahākārehi avijjā nirujjhati? </span></div><p><div class=verse-container id=ps1.3:130.2><span>Nidānanirodhena avijjā nirujjhati, samudayanirodhena avijjā nirujjhati, jātinirodhena avijjā nirujjhati, pabhavanirodhena avijjā nirujjhati, hetunirodhena avijjā nirujjhati, paccayanirodhena avijjā nirujjhati, ñāṇuppādena avijjā nirujjhati, nirodhupaṭṭhānena avijjā nirujjhati—</span></div><p><div class=verse-container id=ps1.3:130.3><span>imehi aṭṭhahākārehi avijjā nirujjhati. </span></div><p><div class=verse-container id=ps1.3:130.4><span>Imehi pañcahākārehi avijjāya ādīnavaṁ disvā—</span></div><p><div class=verse-container id=ps1.3:130.5><span>imehi aṭṭhahākārehi avijjānirodhe chandajāto hoti saddhādhimutto, cittañcassa svādhiṭṭhitaṁ. </span></div><p><div class=verse-container id=ps1.3:130.6><span>“Avijjāya nirodhānupassī assasissāmī”ti sikkhati, “avijjāya nirodhānupassī passasissāmī”ti sikkhati. </span></div><p><div class=verse-container id=ps1.3:131.1><span>Katihākārehi saṅkhāresu ādīnavo hoti, katihākārehi saṅkhārā nirujjhanti …pe… </span></div><p><div class=verse-container id=ps1.3:131.2><span>katihākārehi viññāṇe ādīnavo hoti, katihākārehi viññāṇaṁ nirujjhati … </span></div><p><div class=verse-container id=ps1.3:131.3><span>katihākārehi nāmarūpe ādīnavo hoti, katihākārehi nāmarūpaṁ nirujjhati … </span></div><p><div class=verse-container id=ps1.3:131.4><span>katihākārehi saḷāyatane ādīnavo hoti, katihākārehi saḷāyatanaṁ nirujjhati … </span></div><p><div class=verse-container id=ps1.3:131.5><span>katihākārehi phasse ādīnavo hoti, katihākārehi phasso nirujjhati … </span></div><p><div class=verse-container id=ps1.3:131.6><span>katihākārehi vedanāya ādīnavo hoti, katihākārehi vedanā nirujjhati … </span></div><p><div class=verse-container id=ps1.3:131.7><span>katihākārehi taṇhāya ādīnavo hoti, katihākārehi taṇhā nirujjhati … </span></div><p><div class=verse-container id=ps1.3:131.8><span>katihākārehi upādāne ādīnavo hoti, katihākārehi upādānaṁ nirujjhati … </span></div><p><div class=verse-container id=ps1.3:131.9><span>katihākārehi bhave ādīnavo hoti, katihākārehi bhavo nirujjhati … </span></div><p><div class=verse-container id=ps1.3:131.10><span>katihākārehi jātiyā ādīnavo hoti, katihākārehi jāti nirujjhati … </span></div><p><div class=verse-container id=ps1.3:131.11><span>katihākārehi jarāmaraṇe ādīnavo hoti, katihākārehi jarāmaraṇaṁ nirujjhati? </span></div><p><div class=verse-container id=ps1.3:131.12><span>Pañcahākārehi jarāmaraṇe ādīnavo hoti, aṭṭhahākārehi jarāmaraṇaṁ nirujjhati. </span></div><p><div class=verse-container id=ps1.3:132.1><span>Katamehi pañcahākārehi jarāmaraṇe ādīnavo hoti? </span></div><p><div class=verse-container id=ps1.3:132.2><span>Aniccaṭṭhena jarāmaraṇe ādīnavo hoti, dukkhaṭṭhena …pe… </span></div><p><div class=verse-container id=ps1.3:132.3><span>anattaṭṭhena …pe… </span></div><p><div class=verse-container id=ps1.3:132.4><span>santāpaṭṭhena …pe… </span></div><p><div class=verse-container id=ps1.3:132.5><span>vipariṇāmaṭṭhena jarāmaraṇe ādīnavo hoti—</span></div><p><div class=verse-container id=ps1.3:132.6><span>imehi pañcahākārehi jarāmaraṇe ādīnavo hoti. </span></div><p><div class=verse-container id=ps1.3:133.1><span>Katamehi aṭṭhahākārehi jarāmaraṇaṁ nirujjhati? </span></div><p><div class=verse-container id=ps1.3:133.2><span>Nidānanirodhena jarāmaraṇaṁ nirujjhati, samudayanirodhena …pe… </span></div><p><div class=verse-container id=ps1.3:133.3><span>jātinirodhena …pe… </span></div><p><div class=verse-container id=ps1.3:133.4><span>pabhavanirodhena … </span></div><p><div class=verse-container id=ps1.3:133.5><span>hetunirodhena … </span></div><p><div class=verse-container id=ps1.3:133.6><span>paccayanirodhena … </span></div><p><div class=verse-container id=ps1.3:133.7><span>ñāṇuppādena …pe… </span></div><p><div class=verse-container id=ps1.3:133.8><span>nirodhupaṭṭhānena jarāmaraṇaṁ nirujjhati—</span></div><p><div class=verse-container id=ps1.3:133.9><span>imehi aṭṭhahākārehi jarāmaraṇaṁ nirujjhati. </span></div><p><div class=verse-container id=ps1.3:133.10><span>Imehi pañcahākārehi jarāmaraṇe ādīnavaṁ disvā imehi aṭṭhahākārehi jarāmaraṇanirodhe chandajāto hoti saddhādhimutto, cittañcassa svādhiṭṭhitaṁ. </span></div><p><div class=verse-container id=ps1.3:133.11><span>“Jarāmaraṇe nirodhānupassī assasissāmī”ti sikkhati, “jarāmaraṇe nirodhānupassī passasissāmī”ti sikkhati. </span></div><p><div class=verse-container id=ps1.3:133.12><span>Nirodhānupassī assāsapassāsavasena dhammā upaṭṭhānaṁ sati anupassanā ñāṇaṁ. </span></div><p><div class=verse-container id=ps1.3:133.13><span>Dhammā upaṭṭhānaṁ, no sati; </span></div><p><div class=verse-container id=ps1.3:133.14><span>sati upaṭṭhānañceva sati ca. </span></div><p><div class=verse-container id=ps1.3:133.15><span>Tāya satiyā tena ñāṇena te dhamme anupassati. </span></div><p><div class=verse-container id=ps1.3:133.16><span>Tena vuccati—</span></div><p><div class=verse-container id=ps1.3:133.17><span>“dhammesu dhammānupassanāsatipaṭṭhānabhāvanā”ti. </span></div><p><div class=verse-container id=ps1.3:134.1><span>Anupassatīti kathaṁ te dhamme anupassati …pe… </span></div><p><div class=verse-container id=ps1.3:134.2><span>evaṁ te dhamme anupassati. </span></div><p><div class=verse-container id=ps1.3:134.3><span>Bhāvanāti catasso bhāvanā …pe… </span></div><p><div class=verse-container id=ps1.3:134.4><span>āsevanaṭṭhena bhāvanā. </span></div><p><div class=verse-container id=ps1.3:134.5><span>Nirodhānupassī assāsapassāsānaṁ saṁvaraṭṭhena sīlavisuddhi …pe… </span></div><p><div class=verse-container id=ps1.3:134.6><span>nirodhānupassī assāsapassāsavasena cittassa ekaggataṁ avikkhepaṁ pajānato …pe… </span></div><p><div class=verse-container id=ps1.3:134.7><span>pajānanto indriyāni samodhāneti. </span></div><p><div class=verse-container id=ps1.3:134.8><span>Tena vuccati—</span></div><p><div class=verse-container id=ps1.3:134.9><span>“samatthañca paṭivijjhatī”ti. </span></div><p><div class=verse-container id=ps1.3:135.1><span>Kathaṁ “paṭinissaggānupassī assasissāmī”ti sikkhati, “paṭinissaggānupassī passasissāmī”ti sikkhati? </span></div><p><div class=verse-container id=ps1.3:135.2><span>Paṭinissaggāti dve paṭinissaggā—</span></div><p><div class=verse-container id=ps1.3:135.3><span>pariccāgapaṭinissaggo ca pakkhandanapaṭinissaggo ca. </span></div><p><div class=verse-container id=ps1.3:135.4><span>Rūpaṁ pariccajatīti—</span></div><p><div class=verse-container id=ps1.3:135.5><span>pariccāgapaṭinissaggo. </span></div><p><div class=verse-container id=ps1.3:135.6><span>Rūpanirodhe nibbāne cittaṁ pakkhandatīti—</span></div><p><div class=verse-container id=ps1.3:135.7><span>pakkhandanapaṭinissaggo. </span></div><p><div class=verse-container id=ps1.3:135.8><span>“Rūpe paṭinissaggānupassī assasissāmī”ti sikkhati, “rūpe paṭinissaggānupassī passasissāmī”ti sikkhati. </span></div><p><div class=verse-container id=ps1.3:135.9><span>Vedanaṁ …pe… </span></div><p><div class=verse-container id=ps1.3:135.10><span>saññaṁ … </span></div><p><div class=verse-container id=ps1.3:135.11><span>saṅkhāre … </span></div><p><div class=verse-container id=ps1.3:135.12><span>viññāṇaṁ … </span></div><p><div class=verse-container id=ps1.3:135.13><span>cakkhuṁ …pe… </span></div><p><div class=verse-container id=ps1.3:135.14><span>jarāmaraṇaṁ pariccajatīti—</span></div><p><div class=verse-container id=ps1.3:135.15><span>pariccāgapaṭinissaggo. </span></div><p><div class=verse-container id=ps1.3:135.16><span>Jarāmaraṇanirodhe nibbāne cittaṁ pakkhandatīti—</span></div><p><div class=verse-container id=ps1.3:135.17><span>pakkhandanapaṭinissaggo. </span></div><p><div class=verse-container id=ps1.3:135.18><span>“Jarāmaraṇe paṭinissaggānupassī assasissāmī”ti sikkhati, “jarāmaraṇe paṭinissaggānupassī passasissāmī”ti sikkhati. </span></div><p><div class=verse-container id=ps1.3:135.19><span>Paṭinissaggānupassī assāsapassāsavasena dhammā upaṭṭhānaṁ sati anupassanā ñāṇaṁ. </span></div><p><div class=verse-container id=ps1.3:135.20><span>Dhammā upaṭṭhānaṁ, no sati; </span></div><p><div class=verse-container id=ps1.3:135.21><span>sati upaṭṭhānañceva sati ca. </span></div><p><div class=verse-container id=ps1.3:135.22><span>Tāya satiyā tena ñāṇena te dhamme anupassati. </span></div><p><div class=verse-container id=ps1.3:135.23><span>Tena vuccati—</span></div><p><div class=verse-container id=ps1.3:135.24><span>“dhammesu dhammānupassanāsatipaṭṭhānabhāvanā”ti. </span></div><p><div class=verse-container id=ps1.3:136.1><span>Anupassatīti kathaṁ te dhamme anupassati? </span></div><p><div class=verse-container id=ps1.3:136.2><span>Aniccato anupassati, no niccato …pe… </span></div><p><div class=verse-container id=ps1.3:136.3><span>paṭinissajjati, no ādiyati. </span></div><p><div class=verse-container id=ps1.3:136.4><span>Aniccato anupassanto niccasaññaṁ pajahati …pe… </span></div><p><div class=verse-container id=ps1.3:136.5><span>paṭinissajjanto ādānaṁ pajahati. </span></div><p><div class=verse-container id=ps1.3:136.6><span>Evaṁ te dhamme anupassati. </span></div><p><div class=verse-container id=ps1.3:136.7><span>Bhāvanāti catasso bhāvanā. </span></div><p><div class=verse-container id=ps1.3:136.8><span>Tattha jātānaṁ dhammānaṁ anativattanaṭṭhena bhāvanā …pe… </span></div><p><div class=verse-container id=ps1.3:136.9><span>āsevanaṭṭhena bhāvanā. </span></div><p><div class=verse-container id=ps1.3:136.10><span>Paṭinissaggānupassī assāsapassāsānaṁ saṁvaraṭṭhena sīlavisuddhi, avikkhepaṭṭhena cittavisuddhi, dassanaṭṭhena diṭṭhivisuddhi. </span></div><p><div class=verse-container id=ps1.3:136.11><span>Yo tattha saṁvaraṭṭho, ayaṁ adhisīlasikkhā; </span></div><p><div class=verse-container id=ps1.3:136.12><span>yo tattha avikkhepaṭṭho, ayaṁ adhicittasikkhā; </span></div><p><div class=verse-container id=ps1.3:136.13><span>yo tattha dassanaṭṭho, ayaṁ adhipaññāsikkhā—</span></div><p><div class=verse-container id=ps1.3:136.14><span>imā tisso sikkhāyo āvajjanto sikkhati jānanto sikkhati …pe… </span></div><p><div class=verse-container id=ps1.3:136.15><span>sacchikātabbaṁ sacchikaronto sikkhati. </span></div><p><div class=verse-container id=ps1.3:137.1><span>Paṭinissaggānupassī assāsapassāsavasena cittassa ekaggataṁ avikkhepaṁ pajānato viditā vedanā uppajjanti, viditā upaṭṭhahanti, viditā abbhatthaṁ gacchanti …pe… </span></div><p><div class=verse-container id=ps1.3:137.2><span>paṭinissaggānupassī assāsapassāsavasena cittassa ekaggataṁ avikkhepaṁ pajānanto indriyāni samodhāneti gocarañca pajānāti samatthañca paṭivijjhati; </span></div><p><div class=verse-container id=ps1.3:137.3><span>balāni samodhāneti … </span></div><p><div class=verse-container id=ps1.3:137.4><span>bojjhaṅge samodhāneti … </span></div><p><div class=verse-container id=ps1.3:137.5><span>maggaṁ samodhāneti … </span></div><p><div class=verse-container id=ps1.3:137.6><span>dhamme samodhāneti gocarañca pajānāti samatthañca paṭivijjhati. </span></div><p><div class=verse-container id=ps1.3:138.1><span>Indriyāni samodhānetīti kathaṁ indriyāni samodhāneti? </span></div><p><div class=verse-container id=ps1.3:138.2><span>Adhimokkhaṭṭhena saddhindriyaṁ samodhāneti …pe… </span></div><p><div class=verse-container id=ps1.3:138.3><span>tena vuccati—</span></div><p><div class=verse-container id=ps1.3:138.4><span>“samatthañca paṭivijjhatī”ti. </span></div><p><div class=verse-container id=ps1.3:139.1><span>Aṭṭha anupassane ñāṇāni aṭṭha ca upaṭṭhānānussatiyo cattāri suttantikavatthūni dhammesu dhammānupassanāya. </span></div><p><div class=verse-container id=ps1.3:139.2><span>Imāni bāttiṁsa satokārissa ñāṇāni. </span></div><p><div class=verse-container id=ps1.3:139.3><span>Satokāriñāṇaniddeso pañcamo. </span></div><p><div class=verse-container id=ps1.3:140.0><span>1.3.6. Ñāṇarāsichakkaniddesa </span></div><p><div class=verse-container id=ps1.3:140.1><span>Katamāni catuvīsati samādhivasena ñāṇāni? </span></div><p><div class=verse-container id=ps1.3:140.2><span>Dīghaṁ assāsavasena cittassa ekaggatā avikkhepo samādhi, dīghaṁ passāsavasena cittassa ekaggatā avikkhepo samādhi …pe… </span></div><p><div class=verse-container id=ps1.3:140.3><span>vimocayaṁ cittaṁ assāsavasena cittassa ekaggatā avikkhepo samādhi, vimocayaṁ cittaṁ passāsavasena cittassa ekaggatā avikkhepo samādhi. </span></div><p><div class=verse-container id=ps1.3:140.4><span>Imāni catuvīsati samādhivasena ñāṇāni. </span></div><p><div class=verse-container id=ps1.3:141.1><span>Katamāni dvesattati vipassanāvasena ñāṇāni? </span></div><p><div class=verse-container id=ps1.3:141.2><span>Dīghaṁ assāsaṁ aniccato anupassanaṭṭhena vipassanā, dukkhato anupassanaṭṭhena vipassanā, anattato anupassanaṭṭhena vipassanā, dīghaṁ passāsaṁ aniccato anupassanaṭṭhena vipassanā, dukkhato anupassanaṭṭhena vipassanā, anattato anupassanaṭṭhena vipassanā …pe… </span></div><p><div class=verse-container id=ps1.3:141.3><span>vimocayaṁ cittaṁ assāsaṁ, vimocayaṁ cittaṁ passāsaṁ aniccato anupassanaṭṭhena vipassanā, dukkhato anupassanaṭṭhena vipassanā, anattato anupassanaṭṭhena vipassanā. </span></div><p><div class=verse-container id=ps1.3:141.4><span>Imāni dvesattati vipassanāvasena ñāṇāni. </span></div><p><div class=verse-container id=ps1.3:142.1><span>Katamāni aṭṭha nibbidāñāṇāni? </span></div><p><div class=verse-container id=ps1.3:142.2><span>Aniccānupassī assasaṁ yathābhūtaṁ jānāti passatīti—</span></div><p><div class=verse-container id=ps1.3:142.3><span>nibbidāñāṇaṁ, aniccānupassī passasaṁ yathābhūtaṁ jānāti passatīti—</span></div><p><div class=verse-container id=ps1.3:142.4><span>nibbidāñāṇaṁ …pe… </span></div><p><div class=verse-container id=ps1.3:142.5><span>paṭinissaggānupassī assasaṁ yathābhūtaṁ jānāti passatīti—</span></div><p><div class=verse-container id=ps1.3:142.6><span>nibbidāñāṇaṁ, paṭinissaggānupassī passasaṁ yathābhūtaṁ jānāti passatīti—</span></div><p><div class=verse-container id=ps1.3:142.7><span>nibbidāñāṇaṁ. </span></div><p><div class=verse-container id=ps1.3:142.8><span>Imāni aṭṭha nibbidāñāṇāni. </span></div><p><div class=verse-container id=ps1.3:143.1><span>Katamāni aṭṭha nibbidānulome ñāṇāni? </span></div><p><div class=verse-container id=ps1.3:143.2><span>Aniccānupassī assasaṁ bhayatupaṭṭhāne paññā nibbidānulome ñāṇaṁ, aniccānupassī passasaṁ bhayatupaṭṭhāne paññā nibbidānulome ñāṇaṁ …pe… </span></div><p><div class=verse-container id=ps1.3:143.3><span>paṭinissaggānupassī assasaṁ bhayatupaṭṭhāne paññā nibbidānulome ñāṇaṁ, paṭinissaggānupassī passasaṁ bhayatupaṭṭhāne paññā nibbidānulome ñāṇaṁ—</span></div><p><div class=verse-container id=ps1.3:143.4><span>imāni aṭṭha nibbidānulome ñāṇāni. </span></div><p><div class=verse-container id=ps1.3:144.1><span>Katamāni aṭṭha nibbidāpaṭippassaddhiñāṇāni? </span></div><p><div class=verse-container id=ps1.3:144.2><span>Aniccānupassī assasaṁ paṭisaṅkhā santiṭṭhanā paññā nibbidāpaṭippassaddhiñāṇaṁ, aniccānupassī passasaṁ paṭisaṅkhā santiṭṭhanā paññā nibbidāpaṭippassaddhiñāṇaṁ …pe… </span></div><p><div class=verse-container id=ps1.3:144.3><span>paṭinissaggānupassī assasaṁ paṭisaṅkhā santiṭṭhanā paññā nibbidāpaṭippassaddhiñāṇaṁ, paṭinissaggānupassī passasaṁ paṭisaṅkhā santiṭṭhanā paññā nibbidāpaṭippassaddhiñāṇaṁ—</span></div><p><div class=verse-container id=ps1.3:144.4><span>imāni aṭṭha nibbidāpaṭippassaddhiñāṇāni. </span></div><p><div class=verse-container id=ps1.3:145.1><span>Katamāni ekavīsati vimuttisukhe ñāṇāni? </span></div><p><div class=verse-container id=ps1.3:145.2><span>Sotāpattimaggena sakkāyadiṭṭhiyā pahīnattā samucchinnattā uppajjati vimuttisukhe ñāṇaṁ, vicikicchāya pahīnattā samucchinnattā uppajjati vimuttisukhe ñāṇaṁ, sīlabbataparāmāsassa …pe… </span></div><p><div class=verse-container id=ps1.3:145.3><span>diṭṭhānusayassa, vicikicchānusayassa pahīnattā samucchinnattā uppajjati vimuttisukhe ñāṇaṁ, sakadāgāmimaggena oḷārikassa, kāmarāgasaññojanassa …pe… </span></div><p><div class=verse-container id=ps1.3:145.4><span>paṭighasaññojanassa, oḷārikassa kāmarāgānusayassa, paṭighānusayassa pahīnattā samucchinnattā uppajjati vimuttisukhe ñāṇaṁ, anāgāmimaggena anusahagatassa kāmarāgasaññojanassa …pe… </span></div><p><div class=verse-container id=ps1.3:145.5><span>paṭighasaññojanassa, anusahagatassa kāmarāgānusayassa, paṭighānusayassa pahīnattā samucchinnattā uppajjati vimuttisukhe ñāṇaṁ, arahattamaggena, rūparāgassa …pe… </span></div><p><div class=verse-container id=ps1.3:145.6><span>arūparāgassa, mānassa, uddhaccassa, avijjāya, mānānusayassa, bhavarāgānusayassa, avijjānusayassa pahīnattā samucchinnattā uppajjati vimuttisukhe ñāṇaṁ. </span></div><p><div class=verse-container id=ps1.3:145.7><span>Imāni ekavīsati vimuttisukhe ñāṇāni. </span></div><p><div class=verse-container id=ps1.3:145.8><span>Soḷasavatthukaṁ ānāpānassatisamādhiṁ bhāvayato samadhikāni imāni dve ñāṇasatāni uppajjanti. </span></div><p><div class=verse-container id=ps1.3:145.9><span>Ānāpānassatikathā niṭṭhitā. </span></div><div class=flex-between><a href=/canon/en/pli/ms/sutta/kn/ps/ps0001P0002.html>Previous</a><a href=/canon/en/pli/ms/sutta/kn/ps/ps0001P0004.html>Next</a></div></main><footer class="container footer"><small><a href=/about/>Contact info</a></small></footer><script src=/static/canon/js/theme.js></script><script src=/static/canon/js/author_toggle.js></script>