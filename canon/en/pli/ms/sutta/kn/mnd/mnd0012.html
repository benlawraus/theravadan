<!doctypehtml><html lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><link href=/static/canon/css/author_toggle.css rel=stylesheet><style></style><script src=/static/canon/js/no-flash-theme.js></script><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><button aria-label="Toggle dark mode"class=theme-toggle id=theme-toggle><span class=light-icon>🔆</span> <span class=dark-icon>🌙</span></button></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/mnd.html> Mahāniddesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/mnd/mnd0011.html>Previous</a><a href=/canon/en/pli/ms/sutta/kn/mnd/mnd0013.html>Next</a></div><p><div class=verse-container id=mnd12:0.1><span>Mahāniddesa </span></div><p><div class=verse-container id=mnd12:0.2><span>Aṭṭhakavagga </span></div><p><div class=verse-container id=mnd12:0.3><span class=big-bold>12. Cūḷabyūhasuttaniddesa </span></div><p><div class=verse-container id=mnd12:1.1><span>Atha cūḷabyūhasuttaniddesaṁ vakkhati—</span></div><p><div class=verse-container id=mnd12:2.1><span>Sakaṁ sakaṁ diṭṭhiparibbasānā, </span></div><p><div class=verse-container id=mnd12:2.2><span>Viggayha nānā kusalā vadanti; </span></div><p><div class=verse-container id=mnd12:2.3><span>Yo evaṁ jānāti sa vedi dhammaṁ, </span></div><p><div class=verse-container id=mnd12:2.4><span>Idaṁ paṭikkosamakevalī so. </span></div><p><div class=verse-container id=mnd12:3.1><span>Sakaṁ sakaṁ diṭṭhiparibbasānāti. </span></div><p><div class=verse-container id=mnd12:3.2><span>Santeke samaṇabrāhmaṇā diṭṭhigatikā; </span></div><p><div class=verse-container id=mnd12:3.3><span>te dvāsaṭṭhiyā diṭṭhigatānaṁ aññataraññataraṁ diṭṭhigataṁ gahetvā uggahetvā gaṇhitvā parāmasitvā abhinivisitvā sakāya sakāya diṭṭhiyā vasanti saṁvasanti āvasanti parivasanti. </span></div><p><div class=verse-container id=mnd12:3.4><span>Yathā agārikā gharesu vasanti, sāpattikā vā āpattīsu vasanti, sakilesā vā kilesesu vasanti; </span></div><p><div class=verse-container id=mnd12:3.5><span>evamevaṁ santeke samaṇabrāhmaṇā diṭṭhigatikā, te dvāsaṭṭhiyā diṭṭhigatānaṁ aññataraññataraṁ diṭṭhigataṁ gahetvā uggahetvā gaṇhitvā parāmasitvā abhinivisitvā sakāya sakāya diṭṭhiyā vasanti saṁvasanti āvasanti parivasantīti—</span></div><p><div class=verse-container id=mnd12:3.6><span>sakaṁ sakaṁ diṭṭhiparibbasānā. </span></div><p><div class=verse-container id=mnd12:4.1><span>Viggayha nānā kusalā vadantīti. </span></div><p><div class=verse-container id=mnd12:4.2><span>Viggayhāti gahetvā uggahetvā gaṇhitvā parāmasitvā abhinivisitvā nānā vadanti vividhaṁ vadanti aññoññaṁ vadanti puthu vadanti, na ekaṁ vadanti kathenti bhaṇanti dīpayanti voharanti. </span></div><p><div class=verse-container id=mnd12:4.3><span>Kusalāti kusalavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—</span></div><p><div class=verse-container id=mnd12:4.4><span>viggayha nānā kusalā vadanti. </span></div><p><div class=verse-container id=mnd12:5.1><span>Yo evaṁ jānāti sa vedi dhammanti. </span></div><p><div class=verse-container id=mnd12:5.2><span>Yo imaṁ dhammaṁ diṭṭhiṁ paṭipadaṁ maggaṁ jānāti so dhammaṁ vedi aññāsi apassi paṭivijjhīti—</span></div><p><div class=verse-container id=mnd12:5.3><span>yo evaṁ jānāti sa vedi dhammaṁ. </span></div><p><div class=verse-container id=mnd12:6.1><span>Idaṁ paṭikkosamakevalī soti. </span></div><p><div class=verse-container id=mnd12:6.2><span>Yo imaṁ dhammaṁ diṭṭhiṁ paṭipadaṁ maggaṁ paṭikkosati, akevalī so asamatto so aparipuṇṇo so hīno nihīno omako lāmako chatukko parittoti—</span></div><p><div class=verse-container id=mnd12:6.3><span>idaṁ paṭikkosamakevalī so. </span></div><p><div class=verse-container id=mnd12:7.1><span>Tenāha so nimmito—</span></div><p><div class=verse-container id=mnd12:8.1><span>“Sakaṁ sakaṁ diṭṭhiparibbasānā, </span></div><p><div class=verse-container id=mnd12:8.2><span>Viggayha nānā kusalā vadanti; </span></div><p><div class=verse-container id=mnd12:8.3><span>Yo evaṁ jānāti sa vedi dhammaṁ, </span></div><p><div class=verse-container id=mnd12:8.4><span>Idaṁ paṭikkosamakevalī so”ti. </span></div><p><div class=verse-container id=mnd12:9.1><span>Evampi viggayha vivādayanti, </span></div><p><div class=verse-container id=mnd12:9.2><span>Bālo paro akkusaloti cāhu; </span></div><p><div class=verse-container id=mnd12:9.3><span>Sacco nu vādo katamo imesaṁ, </span></div><p><div class=verse-container id=mnd12:9.4><span>Sabbeva hīme kusalāvadānā. </span></div><p><div class=verse-container id=mnd12:10.1><span>Evampi viggayha vivādayantīti. </span></div><p><div class=verse-container id=mnd12:10.2><span>Evaṁ gahetvā uggahetvā gaṇhitvā parāmasitvā abhinivisitvā vivādayanti, kalahaṁ karonti, bhaṇḍanaṁ karonti, viggahaṁ karonti, vivādaṁ karonti, medhagaṁ karonti—</span></div><p><div class=verse-container id=mnd12:10.3><span>“na tvaṁ imaṁ dhammavinayaṁ ājānāsi …pe… </span></div><p><div class=verse-container id=mnd12:10.4><span>nibbeṭhehi vā sace pahosī”ti—</span></div><p><div class=verse-container id=mnd12:10.5><span>evampi viggayha vivādayanti. </span></div><p><div class=verse-container id=mnd12:11.1><span>Bālo paro akkusaloti cāhūti. </span></div><p><div class=verse-container id=mnd12:11.2><span>Paro bālo hīno nihīno omako lāmako chatukko paritto akusalo avidvā avijjāgato aññāṇī avibhāvī duppaññoti, evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span></div><p><div class=verse-container id=mnd12:11.3><span>bālo paro akkusaloti cāhu. </span></div><p><div class=verse-container id=mnd12:12.1><span>Sacco nu vādo katamo imesanti. </span></div><p><div class=verse-container id=mnd12:12.2><span>Imesaṁ samaṇabrāhmaṇānaṁ vādo katamo sacco taccho tatho bhūto yāthāvo aviparītoti—</span></div><p><div class=verse-container id=mnd12:12.3><span>sacco nu vādo katamo imesaṁ. </span></div><p><div class=verse-container id=mnd12:13.1><span>Sabbeva hīme kusalāvadānāti. </span></div><p><div class=verse-container id=mnd12:13.2><span>Sabbevime samaṇabrāhmaṇā kusalavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—</span></div><p><div class=verse-container id=mnd12:13.3><span>sabbeva hīme kusalāvadānā. </span></div><p><div class=verse-container id=mnd12:14.1><span>Tenāha so nimmito—</span></div><p><div class=verse-container id=mnd12:15.1><span>“Evampi viggayha vivādayanti, </span></div><p><div class=verse-container id=mnd12:15.2><span>Bālo paro akkusaloti cāhu; </span></div><p><div class=verse-container id=mnd12:15.3><span>Sacco nu vādo katamo imesaṁ, </span></div><p><div class=verse-container id=mnd12:15.4><span>Sabbeva hīme kusalāvadānā”ti. </span></div><p><div class=verse-container id=mnd12:16.1><span>Parassa ce dhammamanānujānaṁ, </span></div><p><div class=verse-container id=mnd12:16.2><span>Bālomako hoti nihīnapañño; </span></div><p><div class=verse-container id=mnd12:16.3><span>Sabbeva bālā sunihīnapaññā, </span></div><p><div class=verse-container id=mnd12:16.4><span>Sabbevime diṭṭhiparibbasānā. </span></div><p><div class=verse-container id=mnd12:17.1><span>Parassa ce dhammamanānujānanti. </span></div><p><div class=verse-container id=mnd12:17.2><span>Parassa dhammaṁ diṭṭhiṁ paṭipadaṁ maggaṁ anānujānanto anānupassanto anānumananto anānumaññanto anānumodantoti—</span></div><p><div class=verse-container id=mnd12:17.3><span>parassa ce dhammamanānujānaṁ. </span></div><p><div class=verse-container id=mnd12:18.1><span>Bālomako hoti nihīnapaññoti. </span></div><p><div class=verse-container id=mnd12:18.2><span>Paro bālo hoti hīno nihīno omako lāmako chatukko paritto, hīnapañño nihīnapañño omakapañño lāmakapañño chatukkapañño parittapaññoti—</span></div><p><div class=verse-container id=mnd12:18.3><span>bālomako hoti nihīnapañño. </span></div><p><div class=verse-container id=mnd12:19.1><span>Sabbeva bālā sunihīnapaññāti. </span></div><p><div class=verse-container id=mnd12:19.2><span>Sabbevime samaṇabrāhmaṇā bālā hīnā nihīnā omakā lāmakā chatukkā parittā, sabbeva hīnapaññā nihīnapaññā omakapaññā lāmakapaññā chatukkapaññā parittapaññāti—</span></div><p><div class=verse-container id=mnd12:19.3><span>sabbeva bālā sunihīnapaññā. </span></div><p><div class=verse-container id=mnd12:20.1><span>Sabbevime diṭṭhiparibbasānāti. </span></div><p><div class=verse-container id=mnd12:20.2><span>Sabbevime samaṇabrāhmaṇā diṭṭhigatikā; </span></div><p><div class=verse-container id=mnd12:20.3><span>te dvāsaṭṭhiyā diṭṭhigatānaṁ aññataraññataraṁ diṭṭhigataṁ gahetvā uggahetvā gaṇhitvā parāmasitvā abhinivisitvā sakāya sakāya diṭṭhiyā vasanti saṁvasanti āvasanti parivasanti. </span></div><p><div class=verse-container id=mnd12:20.4><span>Yathā agārikā vā gharesu vasanti, sāpattikā vā āpattīsu vasanti, sakilesā vā kilesesu vasanti; </span></div><p><div class=verse-container id=mnd12:20.5><span>evamevaṁ sabbevime samaṇabrāhmaṇā diṭṭhigatikā …pe… </span></div><p><div class=verse-container id=mnd12:20.6><span>parivasantīti—</span></div><p><div class=verse-container id=mnd12:20.7><span>sabbevime diṭṭhiparibbasānā. </span></div><p><div class=verse-container id=mnd12:21.1><span>Tenāha bhagavā—</span></div><p><div class=verse-container id=mnd12:22.1><span>“Parassa ce dhammamanānujānaṁ, </span></div><p><div class=verse-container id=mnd12:22.2><span>Bālomako hoti nihīnapañño; </span></div><p><div class=verse-container id=mnd12:22.3><span>Sabbeva bālā sunihīnapaññā, </span></div><p><div class=verse-container id=mnd12:22.4><span>Sabbevime diṭṭhiparibbasānā”ti. </span></div><p><div class=verse-container id=mnd12:23.1><span>Sandiṭṭhiyā ceva navīvadātā, </span></div><p><div class=verse-container id=mnd12:23.2><span>Saṁsuddhapaññā kusalā mutīmā; </span></div><p><div class=verse-container id=mnd12:23.3><span>Na tesaṁ koci parihīnapañño, </span></div><p><div class=verse-container id=mnd12:23.4><span>Diṭṭhī hi tesampi tathā samattā. </span></div><p><div class=verse-container id=mnd12:24.1><span>Sandiṭṭhiyā ceva navīvadātāti. </span></div><p><div class=verse-container id=mnd12:24.2><span>Sakāya diṭṭhiyā sakāya khantiyā sakāya ruciyā sakāya laddhiyā anavīvadātā avodātā apariyodātā saṅkiliṭṭhā saṅkilesikāti—</span></div><p><div class=verse-container id=mnd12:24.3><span>sandiṭṭhiyā ceva navīvadātā. </span></div><p><div class=verse-container id=mnd12:25.1><span>Saṁsuddhapaññā kusalā mutīmāti. </span></div><p><div class=verse-container id=mnd12:25.2><span>Suddhapaññā visuddhapaññā parisuddhapaññā vodātapaññā pariyodātapaññā. </span></div><p><div class=verse-container id=mnd12:25.3><span>Atha vā suddhadassanā visuddhadassanā parisuddhadassanā vodātadassanā pariyodātadassanāti—</span></div><p><div class=verse-container id=mnd12:25.4><span>saṁsuddhapaññā. </span></div><p><div class=verse-container id=mnd12:25.5><span>Kusalāti kusalā paṇḍitā paññavanto iddhimanto ñāṇino vibhāvino medhāvinoti—</span></div><p><div class=verse-container id=mnd12:25.6><span>saṁsuddhapaññā kusalā. </span></div><p><div class=verse-container id=mnd12:25.7><span>Mutīmāti mutimā paṇḍitā paññavanto iddhimanto ñāṇino vibhāvino medhāvinoti—</span></div><p><div class=verse-container id=mnd12:25.8><span>saṁsuddhapaññā kusalā mutīmā. </span></div><p><div class=verse-container id=mnd12:26.1><span>Tesaṁ na koci parihīnapaññoti. </span></div><p><div class=verse-container id=mnd12:26.2><span>Tesaṁ samaṇabrāhmaṇānaṁ na koci hīnapañño nihīnapañño omakapañño lāmakapañño chatukkapañño parittapañño atthi. </span></div><p><div class=verse-container id=mnd12:26.3><span>Sabbeva seṭṭhapaññā visiṭṭhapaññā pāmokkhapaññā uttamapaññā pavarapaññāti—</span></div><p><div class=verse-container id=mnd12:26.4><span>tesaṁ na koci parihīnapañño. </span></div><p><div class=verse-container id=mnd12:27.1><span>Diṭṭhī hi tesampi tathā samattāti. </span></div><p><div class=verse-container id=mnd12:27.2><span>Tesaṁ samaṇabrāhmaṇānaṁ diṭṭhi tathā samattā samādinnā gahitā parāmaṭṭhā abhiniviṭṭhā ajjhositā adhimuttāti—</span></div><p><div class=verse-container id=mnd12:27.3><span>diṭṭhī hi tesampi tathā samattā. </span></div><p><div class=verse-container id=mnd12:28.1><span>Tenāha bhagavā—</span></div><p><div class=verse-container id=mnd12:29.1><span>“Sandiṭṭhiyā ceva navīvadātā, </span></div><p><div class=verse-container id=mnd12:29.2><span>Saṁsuddhapaññā kusalā mutīmā; </span></div><p><div class=verse-container id=mnd12:29.3><span>Tesaṁ na koci parihīnapañño, </span></div><p><div class=verse-container id=mnd12:29.4><span>Diṭṭhī hi tesampi tathā samattā”ti. </span></div><p><div class=verse-container id=mnd12:30.1><span>Na vāhametaṁ tathiyanti brūmi, </span></div><p><div class=verse-container id=mnd12:30.2><span>Yamāhu bālā mithu aññamaññaṁ; </span></div><p><div class=verse-container id=mnd12:30.3><span>Sakaṁ sakaṁ diṭṭhimakaṁsu saccaṁ, </span></div><p><div class=verse-container id=mnd12:30.4><span>Tasmā hi bāloti paraṁ dahanti. </span></div><p><div class=verse-container id=mnd12:31.1><span>Na vāhametaṁ tathiyanti brūmīti. </span></div><p><div class=verse-container id=mnd12:31.2><span>Nāti paṭikkhepo. </span></div><p><div class=verse-container id=mnd12:31.3><span>Etanti “dvāsaṭṭhidiṭṭhigatāni nāhaṁ etaṁ tacchaṁ tathaṁ bhūtaṁ yāthāvaṁ aviparītan”ti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—</span></div><p><div class=verse-container id=mnd12:31.4><span>na vāhametaṁ tathiyanti brūmi. </span></div><p><div class=verse-container id=mnd12:32.1><span>Yamāhu bālā mithu aññamaññanti. </span></div><p><div class=verse-container id=mnd12:32.2><span>Mithūti dve janā, dve kalahakārakā, dve bhaṇḍanakārakā, dve bhassakārakā, dve vivādakārakā, dve adhikaraṇakārakā, dve vādino, dve sallapakā; </span></div><p><div class=verse-container id=mnd12:32.3><span>te aññamaññaṁ bālo hīno nihīno omako lāmako chatukko parittoti, evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span></div><p><div class=verse-container id=mnd12:32.4><span>yamāhu bālā mithu aññamaññaṁ. </span></div><p><div class=verse-container id=mnd12:33.1><span>Sakaṁ sakaṁ diṭṭhimakaṁsu saccanti. </span></div><p><div class=verse-container id=mnd12:33.2><span>“Sassato loko, idameva saccaṁ moghamaññan”ti—</span></div><p><div class=verse-container id=mnd12:33.3><span>sakaṁ sakaṁ diṭṭhimakaṁsu saccaṁ. </span></div><p><div class=verse-container id=mnd12:33.4><span>“Asassato loko, idameva saccaṁ moghamaññan”ti …pe… </span></div><p><div class=verse-container id=mnd12:33.5><span>“neva hoti na na hoti tathāgato paraṁ maraṇā, idameva saccaṁ moghamaññan”ti—</span></div><p><div class=verse-container id=mnd12:33.6><span>sakaṁ sakaṁ diṭṭhimakaṁsu saccaṁ. </span></div><p><div class=verse-container id=mnd12:34.1><span>Tasmā hi bāloti paraṁ dahantīti. </span></div><p><div class=verse-container id=mnd12:34.2><span>Tasmāti tasmā taṅkāraṇā taṁhetu tappaccayā taṁnidānā paraṁ bālo hīno nihīno omako lāmako chatukko parittoti dahanti passanti dakkhanti olokenti nijjhāyanti upaparikkhantīti—</span></div><p><div class=verse-container id=mnd12:34.3><span>tasmā hi bāloti paraṁ dahanti. </span></div><p><div class=verse-container id=mnd12:35.1><span>Tenāha bhagavā—</span></div><p><div class=verse-container id=mnd12:36.1><span>“Na vāhametaṁ tathiyanti brūmi, </span></div><p><div class=verse-container id=mnd12:36.2><span>Yamāhu bālā mithu aññamaññaṁ; </span></div><p><div class=verse-container id=mnd12:36.3><span>Sakaṁ sakaṁ diṭṭhimakaṁsu saccaṁ, </span></div><p><div class=verse-container id=mnd12:36.4><span>Tasmā hi bāloti paraṁ dahantī”ti. </span></div><p><div class=verse-container id=mnd12:37.1><span>Yamāhu saccaṁ tathiyanti eke, </span></div><p><div class=verse-container id=mnd12:37.2><span>Tamāhu aññepi tucchaṁ musāti; </span></div><p><div class=verse-container id=mnd12:37.3><span>Evampi viggayha vivādayanti, </span></div><p><div class=verse-container id=mnd12:37.4><span>Kasmā na ekaṁ samaṇā vadanti. </span></div><p><div class=verse-container id=mnd12:38.1><span>Yamāhu saccaṁ tathiyanti eketi. </span></div><p><div class=verse-container id=mnd12:38.2><span>Yaṁ dhammaṁ diṭṭhiṁ paṭipadaṁ maggaṁ eke samaṇabrāhmaṇā “idaṁ saccaṁ tacchaṁ tathaṁ bhūtaṁ yāthāvaṁ aviparītan”ti, evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span></div><p><div class=verse-container id=mnd12:38.3><span>yamāhu saccaṁ tathiyanti eke. </span></div><p><div class=verse-container id=mnd12:39.1><span>Tamāhu aññepi tucchaṁ musātīti. </span></div><p><div class=verse-container id=mnd12:39.2><span>Tameva dhammaṁ diṭṭhiṁ paṭipadaṁ maggaṁ eke samaṇabrāhmaṇā “tucchaṁ etaṁ, musā etaṁ, abhūtaṁ etaṁ, alikaṁ etaṁ, ayāthāvaṁ etan”ti, evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span></div><p><div class=verse-container id=mnd12:39.3><span>tamāhu aññepi tucchaṁ musāti. </span></div><p><div class=verse-container id=mnd12:40.1><span>Evampi viggayha vivādayantīti. </span></div><p><div class=verse-container id=mnd12:40.2><span>Evaṁ gahetvā uggahetvā gaṇhitvā parāmasitvā abhinivisitvā vivādayanti, kalahaṁ karonti, bhaṇḍanaṁ karonti, viggahaṁ karonti, vivādaṁ karonti, medhagaṁ karonti—</span></div><p><div class=verse-container id=mnd12:40.3><span>“na tvaṁ imaṁ dhammavinayaṁ ājānāsi …pe… </span></div><p><div class=verse-container id=mnd12:40.4><span>nibbeṭhehi vā sace pahosī”ti—</span></div><p><div class=verse-container id=mnd12:40.5><span>evampi viggayha vivādayanti. </span></div><p><div class=verse-container id=mnd12:41.1><span>Kasmā na ekaṁ samaṇā vadantīti. </span></div><p><div class=verse-container id=mnd12:41.2><span>Kasmāti kasmā kiṅkāraṇā kiṁhetu kiṁpaccayā kiṁnidānā kiṁsamudayā kiṁjātikā kiṁpabhavā na ekaṁ vadanti nānā vadanti vividhaṁ vadanti aññoññaṁ vadanti puthu vadanti kathenti bhaṇanti dīpayanti voharantīti—</span></div><p><div class=verse-container id=mnd12:41.3><span>kasmā na ekaṁ samaṇā vadanti. </span></div><p><div class=verse-container id=mnd12:42.1><span>Tenāha so nimmito—</span></div><p><div class=verse-container id=mnd12:43.1><span>“Yamāhu saccaṁ tathiyanti eke, </span></div><p><div class=verse-container id=mnd12:43.2><span>Tamāhu aññepi tucchaṁ musāti; </span></div><p><div class=verse-container id=mnd12:43.3><span>Evampi viggayha vivādayanti, </span></div><p><div class=verse-container id=mnd12:43.4><span>Kasmā na ekaṁ samaṇā vadantī”ti. </span></div><p><div class=verse-container id=mnd12:44.1><span>Ekañhi saccaṁ na dutīyamatthi, </span></div><p><div class=verse-container id=mnd12:44.2><span>Yasmiṁ pajā no vivade pajānaṁ; </span></div><p><div class=verse-container id=mnd12:44.3><span>Nānā te saccāni sayaṁ thunanti, </span></div><p><div class=verse-container id=mnd12:44.4><span>Tasmā na ekaṁ samaṇā vadanti. </span></div><p><div class=verse-container id=mnd12:45.1><span>Ekañhi saccaṁ na dutīyamatthīti. </span></div><p><div class=verse-container id=mnd12:45.2><span>Ekaṁ saccaṁ vuccati dukkhanirodho nibbānaṁ. </span></div><p><div class=verse-container id=mnd12:45.3><span>Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. </span></div><p><div class=verse-container id=mnd12:45.4><span>Atha vā ekaṁ saccaṁ vuccati—</span></div><p><div class=verse-container id=mnd12:45.5><span>maggasaccaṁ, niyyānasaccaṁ, dukkhanirodhagāminī paṭipadā, ariyo aṭṭhaṅgiko maggo, seyyathidaṁ—</span></div><p><div class=verse-container id=mnd12:45.6><span>sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhīti—</span></div><p><div class=verse-container id=mnd12:45.7><span>ekañhi saccaṁ na dutīyamatthi. </span></div><p><div class=verse-container id=mnd12:46.1><span>Yasmiṁ pajā no vivade pajānanti. </span></div><p><div class=verse-container id=mnd12:46.2><span>Yasminti yasmiṁ sacce. </span></div><p><div class=verse-container id=mnd12:46.3><span>Pajāti sattādhivacanaṁ. </span></div><p><div class=verse-container id=mnd12:46.4><span>Pajānanti yaṁ saccaṁ pajānantā ājānantā vijānantā paṭivijānantā paṭivijjhantā na kalahaṁ kareyyuṁ, na bhaṇḍanaṁ kareyyuṁ, na viggahaṁ kareyyuṁ, na vivādaṁ kareyyuṁ, na medhagaṁ kareyyuṁ, kalahaṁ bhaṇḍanaṁ viggahaṁ vivādaṁ medhagaṁ pajaheyyuṁ, vinodeyyuṁ, byantiṁ kareyyuṁ, anabhāvaṁ gameyyunti—</span></div><p><div class=verse-container id=mnd12:46.5><span>yasmiṁ pajā no vivade pajānaṁ. </span></div><p><div class=verse-container id=mnd12:47.1><span>Nānā te saccāni sayaṁ thunantīti. </span></div><p><div class=verse-container id=mnd12:47.2><span>Nānā te saccāni sayaṁ thunanti vadanti kathenti bhaṇanti dīpayanti voharanti. </span></div><p><div class=verse-container id=mnd12:47.3><span>“Sassato loko, idameva saccaṁ moghamaññan”ti sayaṁ thunanti vadanti kathenti bhaṇanti dīpayanti voharanti. </span></div><p><div class=verse-container id=mnd12:47.4><span>“Asassato loko …pe… </span></div><p><div class=verse-container id=mnd12:47.5><span>neva hoti na na hoti tathāgato paraṁ maraṇā, idameva saccaṁ moghamaññan”ti sayaṁ thunanti vadanti kathenti bhaṇanti dīpayanti voharantīti—</span></div><p><div class=verse-container id=mnd12:47.6><span>nānā te saccāni sayaṁ thunanti. </span></div><p><div class=verse-container id=mnd12:48.1><span>Tasmā na ekaṁ samaṇā vadantīti. </span></div><p><div class=verse-container id=mnd12:48.2><span>Tasmāti tasmā taṅkāraṇā taṁhetu tappaccayā taṁnidānā na ekaṁ vadanti nānā vadanti vividhaṁ vadanti aññoññaṁ vadanti puthu vadanti kathenti bhaṇanti dīpayanti voharantīti—</span></div><p><div class=verse-container id=mnd12:48.3><span>tasmā na ekaṁ samaṇā vadanti. </span></div><p><div class=verse-container id=mnd12:49.1><span>Tenāha bhagavā—</span></div><p><div class=verse-container id=mnd12:50.1><span>“Ekañhi saccaṁ na dutīyamatthi, </span></div><p><div class=verse-container id=mnd12:50.2><span>Yasmiṁ pajā no vivade pajānaṁ; </span></div><p><div class=verse-container id=mnd12:50.3><span>Nānā te saccāni sayaṁ thunanti, </span></div><p><div class=verse-container id=mnd12:50.4><span>Tasmā na ekaṁ samaṇā vadantī”ti. </span></div><p><div class=verse-container id=mnd12:51.1><span>Kasmā nu saccāni vadanti nānā, </span></div><p><div class=verse-container id=mnd12:51.2><span>Pavādiyāse kusalāvadānā; </span></div><p><div class=verse-container id=mnd12:51.3><span>Saccāni sutāni bahūni nānā, </span></div><p><div class=verse-container id=mnd12:51.4><span>Udāhu te takkamanussaranti. </span></div><p><div class=verse-container id=mnd12:52.1><span>Kasmā nu saccāni vadanti nānāti. </span></div><p><div class=verse-container id=mnd12:52.2><span>Kasmāti kasmā kiṅkāraṇā kiṁhetu kiṁpaccayā kiṁnidānā saccāni nānā vadanti, vividhāni vadanti, aññoññāni vadanti, puthūni vadanti kathenti bhaṇanti dīpayanti voharantīti—</span></div><p><div class=verse-container id=mnd12:52.3><span>kasmā nu saccāni vadanti nānā. </span></div><p><div class=verse-container id=mnd12:53.1><span>Pavādiyāse kusalāvadānāti. </span></div><p><div class=verse-container id=mnd12:53.2><span>Pavādiyāseti vippavadantītipi pavādiyāse. </span></div><p><div class=verse-container id=mnd12:53.3><span>Atha vā sakaṁ sakaṁ diṭṭhigataṁ pavadanti kathenti bhaṇanti dīpayanti voharanti. </span></div><p><div class=verse-container id=mnd12:53.4><span>“Sassato loko, idameva saccaṁ moghamaññan”ti pavadanti kathenti bhaṇanti dīpayanti voharanti. </span></div><p><div class=verse-container id=mnd12:53.5><span>“Asassato loko …pe… </span></div><p><div class=verse-container id=mnd12:53.6><span>neva hoti na na hoti tathāgato paraṁ maraṇā, idameva saccaṁ moghamaññan”ti pavadanti kathenti bhaṇanti dīpayanti voharanti. </span></div><p><div class=verse-container id=mnd12:53.7><span>Kusalāvadānāti kusalavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—</span></div><p><div class=verse-container id=mnd12:53.8><span>pavādiyāse kusalāvadānā. </span></div><p><div class=verse-container id=mnd12:54.1><span>Saccāni sutāni bahūni nānāti saccāni sutāni bahukāni nānāni vividhāni aññoññāni puthūnīti—</span></div><p><div class=verse-container id=mnd12:54.2><span>saccāni sutāni bahūni nānā. </span></div><p><div class=verse-container id=mnd12:55.1><span>Udāhu te takkamanussarantīti udāhu takkena saṅkappena yāyanti nīyanti vuyhanti saṁharīyantīti. </span></div><p><div class=verse-container id=mnd12:55.2><span>Evampi udāhu te takkamanussaranti. </span></div><p><div class=verse-container id=mnd12:55.3><span>Atha vā takkapariyāhataṁ vīmaṁsānucaritaṁ sayaṁ paṭibhānaṁ vadanti kathenti bhaṇanti dīpayanti voharantīti. </span></div><p><div class=verse-container id=mnd12:55.4><span>Evampi udāhu te takkamanussaranti. </span></div><p><div class=verse-container id=mnd12:56.1><span>Tenāha so nimmito—</span></div><p><div class=verse-container id=mnd12:57.1><span>“Kasmā nu saccāni vadanti nānā, </span></div><p><div class=verse-container id=mnd12:57.2><span>Pavādiyāse kusalāvadānā; </span></div><p><div class=verse-container id=mnd12:57.3><span>Saccāni sutāni bahūni nānā, </span></div><p><div class=verse-container id=mnd12:57.4><span>Udāhu te takkamanussarantī”ti. </span></div><p><div class=verse-container id=mnd12:58.1><span>Na heva saccāni bahūni nānā, </span></div><p><div class=verse-container id=mnd12:58.2><span>Aññatra saññāya niccāni loke; </span></div><p><div class=verse-container id=mnd12:58.3><span>Takkañca diṭṭhīsu pakappayitvā, </span></div><p><div class=verse-container id=mnd12:58.4><span>Saccaṁ musāti dvayadhammamāhu. </span></div><p><div class=verse-container id=mnd12:59.1><span>Na heva saccāni bahūni nānāti na heva saccāni bahukāni nānāni vividhāni aññoññāni puthūnīti—</span></div><p><div class=verse-container id=mnd12:59.2><span>na heva saccāni bahūni nānā. </span></div><p><div class=verse-container id=mnd12:60.1><span>Aññatra saññāya niccāni loketi aññatra saññāya niccaggāhā ekaññeva saccaṁ loke kathīyati bhaṇīyati dīpīyati voharīyati—</span></div><p><div class=verse-container id=mnd12:60.2><span>dukkhanirodho nibbānaṁ. </span></div><p><div class=verse-container id=mnd12:60.3><span>Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. </span></div><p><div class=verse-container id=mnd12:60.4><span>Atha vā ekaṁ saccaṁ vuccati maggasaccaṁ, niyyānasaccaṁ, dukkhanirodhagāminī paṭipadā, ariyo aṭṭhaṅgiko maggo, seyyathidaṁ—</span></div><p><div class=verse-container id=mnd12:60.5><span>sammādiṭṭhi …pe… sammāsamādhīti—</span></div><p><div class=verse-container id=mnd12:60.6><span>aññatra saññāya niccāni loke. </span></div><p><div class=verse-container id=mnd12:61.1><span>Takkañca diṭṭhīsu pakappayitvā, saccaṁ musāti dvayadhammamāhūti. </span></div><p><div class=verse-container id=mnd12:61.2><span>Takkaṁ vitakkaṁ saṅkappaṁ takkayitvā vitakkayitvā saṅkappayitvā diṭṭhigatāni janenti sañjanenti nibbattenti abhinibbattenti. </span></div><p><div class=verse-container id=mnd12:61.3><span>Diṭṭhigatāni janetvā sañjanetvā nibbattetvā abhinibbattetvā “mayhaṁ saccaṁ tuyhaṁ musā”ti, evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span></div><p><div class=verse-container id=mnd12:61.4><span>takkañca diṭṭhīsu pakappayitvā saccaṁ musāti dvayadhammamāhu. </span></div><p><div class=verse-container id=mnd12:62.1><span>Tenāha bhagavā—</span></div><p><div class=verse-container id=mnd12:63.1><span>“Na heva saccāni bahūni nānā, </span></div><p><div class=verse-container id=mnd12:63.2><span>Aññatra saññāya niccāni loke; </span></div><p><div class=verse-container id=mnd12:63.3><span>Takkañca diṭṭhīsu pakappayitvā, </span></div><p><div class=verse-container id=mnd12:63.4><span>Saccaṁ musāti dvayadhammamāhū”ti. </span></div><p><div class=verse-container id=mnd12:64.1><span>Diṭṭhe sute sīlavate mute vā, </span></div><p><div class=verse-container id=mnd12:64.2><span>Ete ca nissāya vimānadassī; </span></div><p><div class=verse-container id=mnd12:64.3><span>Vinicchaye ṭhatvā pahassamāno, </span></div><p><div class=verse-container id=mnd12:64.4><span>Bālo paro akkusaloti cāha. </span></div><p><div class=verse-container id=mnd12:65.1><span>Diṭṭhe sute sīlavate mute vā, ete ca nissāya vimānadassīti. </span></div><p><div class=verse-container id=mnd12:65.2><span>Diṭṭhaṁ vā diṭṭhasuddhiṁ vā, sutaṁ vā sutasuddhiṁ vā, sīlaṁ vā sīlasuddhiṁ vā, vataṁ vā vatasuddhiṁ vā, mutaṁ vā mutasuddhiṁ vā nissāya upanissāya gaṇhitvā parāmasitvā abhinivisitvāti—</span></div><p><div class=verse-container id=mnd12:65.3><span>diṭṭhe sute sīlavate mute vā. </span></div><p><div class=verse-container id=mnd12:65.4><span>Ete ca nissāya vimānadassīti. </span></div><p><div class=verse-container id=mnd12:65.5><span>Na sammānetītipi vimānadassī. </span></div><p><div class=verse-container id=mnd12:65.6><span>Atha vā domanassaṁ janetītipi vimānadassīti—</span></div><p><div class=verse-container id=mnd12:65.7><span>diṭṭhe sute sīlavate mute vā ete ca nissāya vimānadassī. </span></div><p><div class=verse-container id=mnd12:66.1><span>Vinicchaye ṭhatvā pahassamānoti. </span></div><p><div class=verse-container id=mnd12:66.2><span>Vinicchayā vuccanti dvāsaṭṭhi diṭṭhigatāni. </span></div><p><div class=verse-container id=mnd12:66.3><span>Diṭṭhivinicchaye vinicchayadiṭṭhiyā ṭhatvā patiṭṭhahitvā gaṇhitvā parāmasitvā abhinivisitvāti—</span></div><p><div class=verse-container id=mnd12:66.4><span>vinicchaye ṭhatvā. </span></div><p><div class=verse-container id=mnd12:66.5><span>Pahassamānoti tuṭṭho hoti haṭṭho pahaṭṭho attamano paripuṇṇasaṅkappo. </span></div><p><div class=verse-container id=mnd12:66.6><span>Atha vā dantavidaṁsakaṁ pahassamānoti—</span></div><p><div class=verse-container id=mnd12:66.7><span>vinicchaye ṭhatvā pahassamāno. </span></div><p><div class=verse-container id=mnd12:67.1><span>Bālo paro akkusaloti cāhāti. </span></div><p><div class=verse-container id=mnd12:67.2><span>Paro bālo hīno nihīno omako lāmako chatukko paritto akusalo avidvā avijjāgato aññāṇī avibhāvī amedhāvī duppaññoti, evamāha evaṁ katheti evaṁ bhaṇati evaṁ dīpayati evaṁ voharatīti—</span></div><p><div class=verse-container id=mnd12:67.3><span>bālo paro akkusaloti cāha. </span></div><p><div class=verse-container id=mnd12:68.1><span>Tenāha bhagavā—</span></div><p><div class=verse-container id=mnd12:69.1><span>“Diṭṭhe sute sīlavate mute vā, </span></div><p><div class=verse-container id=mnd12:69.2><span>Ete ca nissāya vimānadassī; </span></div><p><div class=verse-container id=mnd12:69.3><span>Vinicchaye ṭhatvā pahassamāno, </span></div><p><div class=verse-container id=mnd12:69.4><span>Bālo paro akkusaloti cāhā”ti. </span></div><p><div class=verse-container id=mnd12:70.1><span>Yeneva bāloti paraṁ dahāti, </span></div><p><div class=verse-container id=mnd12:70.2><span>Tenātumānaṁ kusaloti cāha; </span></div><p><div class=verse-container id=mnd12:70.3><span>Sayamattanā so kusalāvadāno, </span></div><p><div class=verse-container id=mnd12:70.4><span>Aññaṁ vimāneti tadeva pāva. </span></div><p><div class=verse-container id=mnd12:71.1><span>Yeneva bāloti paraṁ dahātīti. </span></div><p><div class=verse-container id=mnd12:71.2><span>Yeneva hetunā yena paccayena yena kāraṇena yena pabhavena paraṁ bālato hīnato nihīnato omakato lāmakato chatukkato parittato dahati passati dakkhati oloketi nijjhāyati upaparikkhatīti—</span></div><p><div class=verse-container id=mnd12:71.3><span>yeneva bāloti paraṁ dahāti. </span></div><p><div class=verse-container id=mnd12:72.1><span>Tenātumānaṁ kusaloti cāhāti. </span></div><p><div class=verse-container id=mnd12:72.2><span>Ātumāno vuccati attā. </span></div><p><div class=verse-container id=mnd12:72.3><span>Sopi teneva hetunā tena paccayena tena kāraṇena tena pabhavena attānaṁ ahamasmi kusalo paṇḍito paññavā buddhimā ñāṇī vibhāvī medhāvīti—</span></div><p><div class=verse-container id=mnd12:72.4><span>tenātumānaṁ kusaloti cāha. </span></div><p><div class=verse-container id=mnd12:73.1><span>Sayamattanā so kusalāvadānoti. </span></div><p><div class=verse-container id=mnd12:73.2><span>Sayameva attānaṁ kusalavādo paṇḍitavādo thiravādo ñāyavādo hetuvādo lakkhaṇavādo kāraṇavādo ṭhānavādo sakāya laddhiyāti—</span></div><p><div class=verse-container id=mnd12:73.3><span>sayamattanā so kusalāvadāno. </span></div><p><div class=verse-container id=mnd12:74.1><span>Aññaṁ vimāneti tadeva pāvāti. </span></div><p><div class=verse-container id=mnd12:74.2><span>Na sammānetītipi aññaṁ vimāneti. </span></div><p><div class=verse-container id=mnd12:74.3><span>Atha vā domanassaṁ janetītipi aññaṁ vimāneti. </span></div><p><div class=verse-container id=mnd12:74.4><span>Tadeva pāvāti tadeva taṁ diṭṭhigataṁ pāvadati “itipāyaṁ puggalo micchādiṭṭhiko viparītadassano”ti—</span></div><p><div class=verse-container id=mnd12:74.5><span>aññaṁ vimāneti tadeva pāvada. </span></div><p><div class=verse-container id=mnd12:75.1><span>Tenāha bhagavā—</span></div><p><div class=verse-container id=mnd12:76.1><span>“Yeneva bāloti paraṁ dahāti, </span></div><p><div class=verse-container id=mnd12:76.2><span>Tenātumānaṁ kusaloti cāha; </span></div><p><div class=verse-container id=mnd12:76.3><span>Sayamattanā so kusalāvadāno, </span></div><p><div class=verse-container id=mnd12:76.4><span>Aññaṁ vimāneti tadeva pāvā”ti. </span></div><p><div class=verse-container id=mnd12:77.1><span>Atisāradiṭṭhiyā so samatto, </span></div><p><div class=verse-container id=mnd12:77.2><span>Mānena matto paripuṇṇamānī; </span></div><p><div class=verse-container id=mnd12:77.3><span>Sayameva sāmaṁ manasābhisitto, </span></div><p><div class=verse-container id=mnd12:77.4><span>Diṭṭhī hi sā tassa tathā samattā. </span></div><p><div class=verse-container id=mnd12:78.1><span>Atisāradiṭṭhiyā so samattoti. </span></div><p><div class=verse-container id=mnd12:78.2><span>Atisāradiṭṭhiyo vuccanti dvāsaṭṭhi diṭṭhigatāni. </span></div><p><div class=verse-container id=mnd12:78.3><span>Kiṅkāraṇā atisāradiṭṭhiyo vuccanti dvāsaṭṭhi diṭṭhigatāni? </span></div><p><div class=verse-container id=mnd12:78.4><span>Sabbā tā diṭṭhiyo kāraṇātikkantā lakkhaṇātikkantā ṭhānātikkantā, taṅkāraṇā atisāradiṭṭhiyo vuccanti dvāsaṭṭhi diṭṭhigatāni. </span></div><p><div class=verse-container id=mnd12:78.5><span>Sabbepi titthiyā atisāradiṭṭhiyā. </span></div><p><div class=verse-container id=mnd12:78.6><span>Kiṅkāraṇā sabbepi titthiyā atisāradiṭṭhiyā? </span></div><p><div class=verse-container id=mnd12:78.7><span>Te aññamaññaṁ atikkamitvā samatikkamitvā vītivattitvā diṭṭhigatāni janenti sañjanenti nibbattenti abhinibbattenti, taṅkāraṇā sabbepi titthiyā atisāradiṭṭhiyā. </span></div><p><div class=verse-container id=mnd12:78.8><span>Atisāradiṭṭhiyā so samattoti. </span></div><p><div class=verse-container id=mnd12:78.9><span>Atisāradiṭṭhiyā samatto paripuṇṇo anomoti—</span></div><p><div class=verse-container id=mnd12:78.10><span>atisāradiṭṭhiyā so samatto. </span></div><p><div class=verse-container id=mnd12:79.1><span>Mānena matto paripuṇṇamānīti. </span></div><p><div class=verse-container id=mnd12:79.2><span>Sakāya diṭṭhiyā diṭṭhimānena matto pamatto ummatto atimattoti—</span></div><p><div class=verse-container id=mnd12:79.3><span>mānena matto. </span></div><p><div class=verse-container id=mnd12:79.4><span>Paripuṇṇamānīti paripuṇṇamānī samattamānī anomamānīti—</span></div><p><div class=verse-container id=mnd12:79.5><span>mānena matto paripuṇṇamānī. </span></div><p><div class=verse-container id=mnd12:80.1><span>Sayameva sāmaṁ manasābhisittoti. </span></div><p><div class=verse-container id=mnd12:80.2><span>Sayameva attānaṁ cittena abhisiñcati “ahamasmi kusalo paṇḍito paññavā buddhimā ñāṇī vibhāvī medhāvī”ti—</span></div><p><div class=verse-container id=mnd12:80.3><span>sayameva sāmaṁ manasābhisitto. </span></div><p><div class=verse-container id=mnd12:81.1><span>Diṭṭhī hi sā tassa tathā samattāti. </span></div><p><div class=verse-container id=mnd12:81.2><span>Tassa sā diṭṭhi tathā samattā samādinnā gahitā parāmaṭṭhā abhiniviṭṭhā ajjhositā adhimuttāti—</span></div><p><div class=verse-container id=mnd12:81.3><span>diṭṭhī hi sā tassa tathā samattā. </span></div><p><div class=verse-container id=mnd12:82.1><span>Tenāha bhagavā—</span></div><p><div class=verse-container id=mnd12:83.1><span>“Atisāradiṭṭhiyā so samatto, </span></div><p><div class=verse-container id=mnd12:83.2><span>Mānena matto paripuṇṇamānī; </span></div><p><div class=verse-container id=mnd12:83.3><span>Sayameva sāmaṁ manasābhisitto, </span></div><p><div class=verse-container id=mnd12:83.4><span>Diṭṭhī hi sā tassa tathā samattā”ti. </span></div><p><div class=verse-container id=mnd12:84.1><span>Parassa ce hi vacasā nihīno, </span></div><p><div class=verse-container id=mnd12:84.2><span>Tumo sahā hoti nihīnapañño; </span></div><p><div class=verse-container id=mnd12:84.3><span>Atha ce sayaṁ vedagū hoti dhīro, </span></div><p><div class=verse-container id=mnd12:84.4><span>Na koci bālo samaṇesu atthi. </span></div><p><div class=verse-container id=mnd12:85.1><span>Parassa ce hi vacasā nihīnoti parassa ce vācāya vacanena ninditakāraṇā garahitakāraṇā upavaditakāraṇā paro bālo hoti hīno nihīno omako lāmako chatukko parittoti—</span></div><p><div class=verse-container id=mnd12:85.2><span>parassa ce hi vacasā nihīno. </span></div><p><div class=verse-container id=mnd12:85.3><span>Tumo sahā hoti nihīnapaññoti. </span></div><p><div class=verse-container id=mnd12:85.4><span>Sopi teneva sahā hoti hīnapañño nihīnapañño omakapañño lāmakapañño chatukkapañño parittapaññoti—</span></div><p><div class=verse-container id=mnd12:85.5><span>tumo sahā hoti nihīnapañño. </span></div><p><div class=verse-container id=mnd12:86.1><span>Atha ce sayaṁ vedagū hoti dhīroti atha ce sayaṁ vedagū hoti dhīro paṇḍito paññavā buddhimā ñāṇī vibhāvī medhāvīti—</span></div><p><div class=verse-container id=mnd12:86.2><span>atha ce sayaṁ vedagū hoti dhīro. </span></div><p><div class=verse-container id=mnd12:87.1><span>Na koci bālo samaṇesu atthīti. </span></div><p><div class=verse-container id=mnd12:87.2><span>Samaṇesu na koci bālo hīno nihīno omako lāmako chatukko paritto atthi, sabbeva seṭṭhapaññā visiṭṭhapaññā pāmokkhapaññā uttamapaññā pavarapaññāti—</span></div><p><div class=verse-container id=mnd12:87.3><span>na koci bālo samaṇesu atthi. </span></div><p><div class=verse-container id=mnd12:88.1><span>Tenāha bhagavā—</span></div><p><div class=verse-container id=mnd12:89.1><span>“Parassa ce hi vacasā nihīno, </span></div><p><div class=verse-container id=mnd12:89.2><span>Tumo sahā hoti nihīnapañño; </span></div><p><div class=verse-container id=mnd12:89.3><span>Atha ce sayaṁ vedagū hoti dhīro, </span></div><p><div class=verse-container id=mnd12:89.4><span>Na koci bālo samaṇesu atthī”ti. </span></div><p><div class=verse-container id=mnd12:90.1><span>Aññaṁ ito yābhivadanti dhammaṁ, </span></div><p><div class=verse-container id=mnd12:90.2><span>Aparaddhā suddhimakevalī te; </span></div><p><div class=verse-container id=mnd12:90.3><span>Evampi titthyā puthuso vadanti, </span></div><p><div class=verse-container id=mnd12:90.4><span>Sandiṭṭhirāgena hi tebhirattā. </span></div><p><div class=verse-container id=mnd12:91.1><span>Aññaṁ ito yābhivadanti dhammaṁ, aparaddhā suddhimakevalī teti. </span></div><p><div class=verse-container id=mnd12:91.2><span>Ito aññaṁ dhammaṁ diṭṭhiṁ paṭipadaṁ maggaṁ ye abhivadanti, te suddhimaggaṁ visuddhimaggaṁ parisuddhimaggaṁ vodātamaggaṁ pariyodātamaggaṁ viraddhā aparaddhā khalitā galitā aññāya aparaddhā akevalī te, asamattā te, aparipuṇṇā te, hīnā nihīnā omakā lāmakā chatukkā parittāti—</span></div><p><div class=verse-container id=mnd12:91.3><span>aññaṁ ito yābhivadanti dhammaṁ, aparaddhā suddhimakevalī te. </span></div><p><div class=verse-container id=mnd12:92.1><span>Evampi titthyā puthuso vadantīti. </span></div><p><div class=verse-container id=mnd12:92.2><span>Titthaṁ vuccati diṭṭhigataṁ. </span></div><p><div class=verse-container id=mnd12:92.3><span>Titthiyā vuccanti diṭṭhigatikā. </span></div><p><div class=verse-container id=mnd12:92.4><span>Puthudiṭṭhiyā puthudiṭṭhigatāni vadanti kathenti bhaṇanti dīpayanti voharantīti—</span></div><p><div class=verse-container id=mnd12:92.5><span>evampi titthyā puthuso vadanti. </span></div><p><div class=verse-container id=mnd12:93.1><span>Sandiṭṭhirāgena hi tebhirattāti. </span></div><p><div class=verse-container id=mnd12:93.2><span>Sakāya diṭṭhiyā diṭṭhirāgena rattā abhirattāti—</span></div><p><div class=verse-container id=mnd12:93.3><span>sandiṭṭhirāgena hi tebhirattā. </span></div><p><div class=verse-container id=mnd12:94.1><span>Tenāha bhagavā—</span></div><p><div class=verse-container id=mnd12:95.1><span>“Aññaṁ ito yābhivadanti dhammaṁ, </span></div><p><div class=verse-container id=mnd12:95.2><span>Aparaddhā suddhimakevalī te; </span></div><p><div class=verse-container id=mnd12:95.3><span>Evampi titthyā puthuso vadanti, </span></div><p><div class=verse-container id=mnd12:95.4><span>Sandiṭṭhirāgena hi tebhirattā”ti. </span></div><p><div class=verse-container id=mnd12:96.1><span>Idheva suddhiṁ iti vādayanti, </span></div><p><div class=verse-container id=mnd12:96.2><span>Nāññesu dhammesu visuddhimāhu; </span></div><p><div class=verse-container id=mnd12:96.3><span>Evampi titthyā puthuso niviṭṭhā, </span></div><p><div class=verse-container id=mnd12:96.4><span>Sakāyane tattha daḷhaṁ vadānā. </span></div><p><div class=verse-container id=mnd12:97.1><span>Idheva suddhiṁ iti vādayantīti. </span></div><p><div class=verse-container id=mnd12:97.2><span>Idha suddhiṁ visuddhiṁ parisuddhiṁ, muttiṁ vimuttiṁ parimuttiṁ vadanti kathenti bhaṇanti dīpayanti voharanti. </span></div><p><div class=verse-container id=mnd12:97.3><span>“Sassato loko, idameva saccaṁ moghamaññan”ti idha suddhiṁ visuddhiṁ parisuddhiṁ, muttiṁ vimuttiṁ parimuttiṁ vadanti kathenti bhaṇanti dīpayanti voharanti. </span></div><p><div class=verse-container id=mnd12:97.4><span>“Asassato loko …pe… </span></div><p><div class=verse-container id=mnd12:97.5><span>neva hoti na na hoti tathāgato paraṁ maraṇā, idameva saccaṁ moghamaññan”ti idha suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharantīti—</span></div><p><div class=verse-container id=mnd12:97.6><span>idheva suddhiṁ iti vādayanti. </span></div><p><div class=verse-container id=mnd12:98.1><span>Nāññesu dhammesu visuddhimāhūti. </span></div><p><div class=verse-container id=mnd12:98.2><span>Attano satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ ṭhapetvā sabbe paravāde khipanti ukkhipanti parikkhipanti. </span></div><p><div class=verse-container id=mnd12:98.3><span>“So satthā na sabbaññū, dhammo na svākkhāto, gaṇo na suppaṭipanno, diṭṭhi na bhaddikā, paṭipadā na supaññattā, maggo na niyyāniko, natthettha suddhi vā visuddhi vā parisuddhi vā, mutti vā vimutti vā parimutti vā, natthettha sujjhanti vā visujjhanti vā parisujjhanti vā, muccanti vā vimuccanti vā parimuccanti vā hīnā nihīnā omakā lāmakā chatukkā parittā”ti, evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span></div><p><div class=verse-container id=mnd12:98.4><span>nāññesu dhammesu visuddhimāhu. </span></div><p><div class=verse-container id=mnd12:99.1><span>Evampi titthyā puthuso niviṭṭhāti. </span></div><p><div class=verse-container id=mnd12:99.2><span>Titthaṁ vuccati diṭṭhigataṁ. </span></div><p><div class=verse-container id=mnd12:99.3><span>Titthiyā vuccanti diṭṭhigatikā. </span></div><p><div class=verse-container id=mnd12:99.4><span>Puthudiṭṭhiyā puthudiṭṭhigatesu niviṭṭhā patiṭṭhitā allīnā upagatā ajjhositā adhimuttāti—</span></div><p><div class=verse-container id=mnd12:99.5><span>evampi titthyā puthuso niviṭṭhā. </span></div><p><div class=verse-container id=mnd12:100.1><span>Sakāyane tattha daḷhaṁ vadānāti. </span></div><p><div class=verse-container id=mnd12:100.2><span>Dhammo sakāyanaṁ, diṭṭhi sakāyanaṁ, paṭipadā sakāyanaṁ, maggo sakāyanaṁ, sakāyane daḷhavādā thiravādā balikavādā avaṭṭhitavādāti—</span></div><p><div class=verse-container id=mnd12:100.3><span>sakāyane tattha daḷhaṁ vadānā. </span></div><p><div class=verse-container id=mnd12:101.1><span>Tenāha bhagavā—</span></div><p><div class=verse-container id=mnd12:102.1><span>“Idheva suddhiṁ iti vādayanti, </span></div><p><div class=verse-container id=mnd12:102.2><span>Nāññesu dhammesu visuddhimāhu; </span></div><p><div class=verse-container id=mnd12:102.3><span>Evampi titthyā puthuso niviṭṭhā, </span></div><p><div class=verse-container id=mnd12:102.4><span>Sakāyane tattha daḷhaṁ vadānā”ti. </span></div><p><div class=verse-container id=mnd12:103.1><span>Sakāyane vāpi daḷhaṁ vadāno, </span></div><p><div class=verse-container id=mnd12:103.2><span>Kamettha bāloti paraṁ daheyya; </span></div><p><div class=verse-container id=mnd12:103.3><span>Sayaṁva so medhagamāvaheyya, </span></div><p><div class=verse-container id=mnd12:103.4><span>Paraṁ vadaṁ bālamasuddhidhammaṁ. </span></div><p><div class=verse-container id=mnd12:104.1><span>Sakāyane vāpi daḷhaṁ vadānoti. </span></div><p><div class=verse-container id=mnd12:104.2><span>Dhammo sakāyanaṁ, diṭṭhi sakāyanaṁ, paṭipadā sakāyanaṁ, maggo sakāyanaṁ, sakāyane daḷhavādo thiravādo balikavādo avaṭṭhitavādoti—</span></div><p><div class=verse-container id=mnd12:104.3><span>sakāyane vāpi daḷhaṁ vadāno. </span></div><p><div class=verse-container id=mnd12:105.1><span>Kamettha bāloti paraṁ daheyyāti. </span></div><p><div class=verse-container id=mnd12:105.2><span>Etthāti sakāya diṭṭhiyā sakāya khantiyā sakāya ruciyā sakāya laddhiyā paraṁ bālato hīnato nihīnato omakato lāmakato chatukkato parittato kaṁ daheyya kaṁ passeyya kaṁ dakkheyya kaṁ olokeyya kaṁ nijjhāyeyya kaṁ upaparikkheyyāti—</span></div><p><div class=verse-container id=mnd12:105.3><span>kamettha bāloti paraṁ daheyya. </span></div><p><div class=verse-container id=mnd12:106.1><span>Sayaṁva so medhagamāvaheyya, paraṁ vadaṁ bālamasuddhidhammanti. </span></div><p><div class=verse-container id=mnd12:106.2><span>Paro bālo hīno nihīno omako lāmako chatukko paritto asuddhidhammo avisuddhidhammo aparisuddhidhammo avodātadhammoti—</span></div><p><div class=verse-container id=mnd12:106.3><span>evaṁ vadanto evaṁ kathento evaṁ bhaṇanto evaṁ dīpayanto evaṁ voharanto sayameva kalahaṁ bhaṇḍanaṁ viggahaṁ vivādaṁ medhagaṁ āvaheyya samāvaheyya āhareyya samāhareyya ākaḍḍheyya samākaḍḍheyya gaṇheyya parāmaseyya abhiniviseyyāti—</span></div><p><div class=verse-container id=mnd12:106.4><span>sayaṁva so medhagamāvaheyya paraṁ vadaṁ bālamasuddhidhammaṁ. </span></div><p><div class=verse-container id=mnd12:107.1><span>Tenāha bhagavā—</span></div><p><div class=verse-container id=mnd12:108.1><span>“Sakāyane vāpi daḷhaṁ vadāno, </span></div><p><div class=verse-container id=mnd12:108.2><span>Kamettha bāloti paraṁ daheyya; </span></div><p><div class=verse-container id=mnd12:108.3><span>Sayaṁva so medhagamāvaheyya, </span></div><p><div class=verse-container id=mnd12:108.4><span>Paraṁ vadaṁ bālamasuddhidhamman”ti. </span></div><p><div class=verse-container id=mnd12:109.1><span>Vinicchaye ṭhatvā sayaṁ pamāya, </span></div><p><div class=verse-container id=mnd12:109.2><span>Uddhaṁsa lokasmiṁ vivādameti; </span></div><p><div class=verse-container id=mnd12:109.3><span>Hitvāna sabbāni vinicchayāni, </span></div><p><div class=verse-container id=mnd12:109.4><span>Na medhagaṁ kubbati jantu loke. </span></div><p><div class=verse-container id=mnd12:110.1><span>Vinicchaye ṭhatvā sayaṁ pamāyāti. </span></div><p><div class=verse-container id=mnd12:110.2><span>Vinicchayā vuccanti dvāsaṭṭhi diṭṭhigatāni. </span></div><p><div class=verse-container id=mnd12:110.3><span>Vinicchayadiṭṭhiyā ṭhatvā patiṭṭhahitvā gaṇhitvā parāmasitvā abhinivisitvāti vinicchaye ṭhatvā. </span></div><p><div class=verse-container id=mnd12:110.4><span>Sayaṁ pamāyāti sayaṁ pamāya paminitvā. </span></div><p><div class=verse-container id=mnd12:110.5><span>“Ayaṁ satthā sabbaññū”ti sayaṁ pamāya paminitvā, </span></div><p><div class=verse-container id=mnd12:110.6><span>“ayaṁ dhammo svākkhāto … </span></div><p><div class=verse-container id=mnd12:110.7><span>ayaṁ gaṇo suppaṭipanno … </span></div><p><div class=verse-container id=mnd12:110.8><span>ayaṁ diṭṭhi bhaddikā … </span></div><p><div class=verse-container id=mnd12:110.9><span>ayaṁ paṭipadā supaññattā … </span></div><p><div class=verse-container id=mnd12:110.10><span>ayaṁ maggo niyyāniko”ti sayaṁ pamāya paminitvāti—</span></div><p><div class=verse-container id=mnd12:110.11><span>vinicchaye ṭhatvā sayaṁ pamāya. </span></div><p><div class=verse-container id=mnd12:111.1><span>Uddhaṁsa lokasmiṁ vivādametīti. </span></div><p><div class=verse-container id=mnd12:111.2><span>Uddhaṁso vuccati anāgataṁ. </span></div><p><div class=verse-container id=mnd12:111.3><span>Attano vādaṁ uddhaṁ ṭhapetvā sayameva kalahaṁ bhaṇḍanaṁ viggahaṁ vivādaṁ medhagaṁ eti upeti upagacchati gaṇhāti parāmasati abhinivisatīti. </span></div><p><div class=verse-container id=mnd12:111.4><span>Evampi uddhaṁsa lokasmiṁ vivādameti. </span></div><p><div class=verse-container id=mnd12:111.5><span>Atha vā aññena uddhaṁ vādena saddhiṁ kalahaṁ karoti bhaṇḍanaṁ karoti viggahaṁ karoti vivādaṁ karoti medhagaṁ karoti—</span></div><p><div class=verse-container id=mnd12:111.6><span>“na tvaṁ imaṁ dhammavinayaṁ ājānāsi …pe… </span></div><p><div class=verse-container id=mnd12:111.7><span>nibbeṭhehi vā sace pahosī”ti. </span></div><p><div class=verse-container id=mnd12:111.8><span>Evampi uddhaṁsa lokasmiṁ vivādameti. </span></div><p><div class=verse-container id=mnd12:112.1><span>Hitvāna sabbāni vinicchayānīti. </span></div><p><div class=verse-container id=mnd12:112.2><span>Vinicchayā vuccanti dvāsaṭṭhi diṭṭhigatāni. </span></div><p><div class=verse-container id=mnd12:112.3><span>Diṭṭhivinicchayā sabbe vinicchaye hitvā cajitvā pariccajitvā jahitvā pajahitvā vinodetvā byantiṁ karitvā anabhāvaṁ gametvāti—</span></div><p><div class=verse-container id=mnd12:112.4><span>hitvāna sabbāni vinicchayāni. </span></div><p><div class=verse-container id=mnd12:113.1><span>Na medhagaṁ kubbati jantu loketi. </span></div><p><div class=verse-container id=mnd12:113.2><span>Na kalahaṁ karoti, na bhaṇḍanaṁ karoti, na viggahaṁ karoti, na vivādaṁ karoti, na medhagaṁ karoti. </span></div><p><div class=verse-container id=mnd12:113.3><span>Vuttañhetaṁ bhagavatā—</span></div><p><div class=verse-container id=mnd12:113.4><span>“evaṁ vimuttacitto kho, aggivessana, bhikkhu na kenaci saṁvadati, na kenaci vivadati, yañca loke vuttaṁ tena ca voharati aparāmasan”ti. </span></div><p><div class=verse-container id=mnd12:113.5><span>Jantūti satto naro mānavo poso puggalo jīvo jāgu jantu indagu manujo. </span></div><p><div class=verse-container id=mnd12:113.6><span>Loketi apāyaloke …pe… āyatanaloketi—</span></div><p><div class=verse-container id=mnd12:113.7><span>na medhagaṁ kubbati jantu loketi. </span></div><p><div class=verse-container id=mnd12:114.1><span>Tenāha bhagavā—</span></div><p><div class=verse-container id=mnd12:115.1><span>“Vinicchaye ṭhatvā sayaṁ pamāya, </span></div><p><div class=verse-container id=mnd12:115.2><span>Uddhaṁsa lokasmiṁ vivādameti; </span></div><p><div class=verse-container id=mnd12:115.3><span>Hitvāna sabbāni vinicchayāni, </span></div><p><div class=verse-container id=mnd12:115.4><span>Na medhagaṁ kubbati jantu loke”ti. </span></div><p><div class=verse-container id=mnd12:116.1><span>Cūḷabyūhasuttaniddeso dvādasamo. </span></div><div class=flex-between><a href=/canon/en/pli/ms/sutta/kn/mnd/mnd0011.html>Previous</a><a href=/canon/en/pli/ms/sutta/kn/mnd/mnd0013.html>Next</a></div></main><footer class="container footer"><small><a href=/about/>Contact info</a></small></footer><script src=/static/canon/js/theme.js></script><script src=/static/canon/js/author_toggle.js></script>