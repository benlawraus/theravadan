<!doctypehtml><html lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><link href=/static/canon/css/author_toggle.css rel=stylesheet><style></style><script src=/static/canon/js/no-flash-theme.js></script><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><button aria-label="Toggle dark mode"class=theme-toggle id=theme-toggle><span class=light-icon>🔆</span> <span class=dark-icon>🌙</span></button></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/mnd.html> Mahāniddesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/mnd/mnd0009.html>Previous</a><a href=/canon/en/pli/ms/sutta/kn/mnd/mnd0011.html>Next</a></div><p><div class=verse-container id=mnd10:0.1><span>Mahāniddesa </span></div><p><div class=verse-container id=mnd10:0.2><span>Aṭṭhakavagga </span></div><p><div class=verse-container id=mnd10:0.3><span class=big-bold>10. Purābhedasuttaniddesa </span></div><p><div class=verse-container id=mnd10:1.1><span>Atha purābhedasuttaniddesaṁ vakkhati—</span></div><p><div class=verse-container id=mnd10:2.1><span>Kathaṁdassī kathaṁsīlo, </span></div><p><div class=verse-container id=mnd10:2.2><span>upasantoti vuccati; </span></div><p><div class=verse-container id=mnd10:2.3><span>Taṁ me gotama pabrūhi, </span></div><p><div class=verse-container id=mnd10:2.4><span>pucchito uttamaṁ naraṁ. </span></div><p><div class=verse-container id=mnd10:3.1><span>Kathaṁdassī kathaṁsīlo, upasantoti vuccatīti. </span></div><p><div class=verse-container id=mnd10:3.2><span>Kathaṁdassīti kīdisena dassanena samannāgato, kiṁsaṇṭhitena, kiṁpakārena, kiṁpaṭibhāgenāti—</span></div><p><div class=verse-container id=mnd10:3.3><span>kathaṁdassī. </span></div><p><div class=verse-container id=mnd10:3.4><span>Kathaṁsīloti kīdisena sīlena samannāgato, kiṁsaṇṭhitena, kiṁpakārena, kiṁpaṭibhāgenāti—</span></div><p><div class=verse-container id=mnd10:3.5><span>kathaṁdassī kathaṁsīlo. </span></div><p><div class=verse-container id=mnd10:3.6><span>Upasantoti vuccatīti santo upasanto vūpasanto nibbuto paṭipassaddhoti vuccati pavuccati kathīyati bhaṇīyati dīpīyati voharīyati. </span></div><p><div class=verse-container id=mnd10:3.7><span>Kathaṁdassīti adhipaññaṁ pucchati, kathaṁsīloti adhisīlaṁ pucchati, upasantoti adhicittaṁ pucchatīti—</span></div><p><div class=verse-container id=mnd10:3.8><span>kathaṁdassī kathaṁsīlo upasantoti vuccati. </span></div><p><div class=verse-container id=mnd10:4.1><span>Taṁ me gotama pabrūhīti. </span></div><p><div class=verse-container id=mnd10:4.2><span>Tanti yaṁ pucchāmi, yaṁ yācāmi, yaṁ ajjhesāmi, yaṁ pasādemi. </span></div><p><div class=verse-container id=mnd10:4.3><span>Gotamāti so nimmito buddhaṁ bhagavantaṁ gottena ālapati. </span></div><p><div class=verse-container id=mnd10:4.4><span>Pabrūhīti brūhi ācikkha desehi paññapehi paṭṭhapehi vivara vibhaja uttānīkarohi pakāsehīti—</span></div><p><div class=verse-container id=mnd10:4.5><span>taṁ me gotama pabrūhi. </span></div><p><div class=verse-container id=mnd10:5.1><span>Pucchito uttamaṁ naranti. </span></div><p><div class=verse-container id=mnd10:5.2><span>Pucchitoti puṭṭho pucchito yācito ajjhesito pasādito. </span></div><p><div class=verse-container id=mnd10:5.3><span>Uttamaṁ naranti aggaṁ seṭṭhaṁ visiṭṭhaṁ pāmokkhaṁ uttamaṁ pavaraṁ naranti—</span></div><p><div class=verse-container id=mnd10:5.4><span>pucchito uttamaṁ naraṁ. </span></div><p><div class=verse-container id=mnd10:6.1><span>Tenāha so nimmito—</span></div><p><div class=verse-container id=mnd10:7.1><span>“Kathaṁdassī kathaṁsīlo, </span></div><p><div class=verse-container id=mnd10:7.2><span>upasantoti vuccati; </span></div><p><div class=verse-container id=mnd10:7.3><span>Taṁ me gotama pabrūhi, </span></div><p><div class=verse-container id=mnd10:7.4><span>pucchito uttamaṁ naran”ti. </span></div><p><div class=verse-container id=mnd10:8.1><span>Vītataṇho purā bhedā, </span></div><p><div class=verse-container id=mnd10:8.2><span>(iti bhagavā) </span></div><p><div class=verse-container id=mnd10:8.3><span>Pubbamantamanissito; </span></div><p><div class=verse-container id=mnd10:8.4><span>Vemajjhe nupasaṅkheyyo, </span></div><p><div class=verse-container id=mnd10:8.5><span>Tassa natthi purakkhataṁ. </span></div><p><div class=verse-container id=mnd10:9.1><span>Vītataṇho purā bhedāti. </span></div><p><div class=verse-container id=mnd10:9.2><span>Purā kāyassa bhedā, purā attabhāvassa bhedā, purā kaḷevarassa nikkhepā, purā jīvitindriyassa upacchedā vītataṇho vigatataṇho cattataṇho vantataṇho muttataṇho pahīnataṇho paṭinissaṭṭhataṇho, vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo, nicchāto nibbuto sītibhūto sukhappaṭisaṁvedī brahmabhūtena attanā viharati. </span></div><p><div class=verse-container id=mnd10:10.1><span>Bhagavāti gāravādhivacanaṁ. </span></div><p><div class=verse-container id=mnd10:10.2><span>Api ca bhaggarāgoti bhagavā, </span></div><p><div class=verse-container id=mnd10:10.3><span>bhaggadosoti bhagavā, </span></div><p><div class=verse-container id=mnd10:10.4><span>bhaggamohoti bhagavā, </span></div><p><div class=verse-container id=mnd10:10.5><span>bhaggamānoti bhagavā, </span></div><p><div class=verse-container id=mnd10:10.6><span>bhaggadiṭṭhīti bhagavā, </span></div><p><div class=verse-container id=mnd10:10.7><span>bhaggataṇhoti bhagavā, </span></div><p><div class=verse-container id=mnd10:10.8><span>bhaggakilesoti bhagavā, </span></div><p><div class=verse-container id=mnd10:10.9><span>bhaji vibhaji pavibhaji dhammaratananti bhagavā, </span></div><p><div class=verse-container id=mnd10:10.10><span>bhavānaṁ antakaroti bhagavā, </span></div><p><div class=verse-container id=mnd10:10.11><span>bhāvitakāyo bhāvitasīlo bhāvitacitto bhāvitapaññoti bhagavā, </span></div><p><div class=verse-container id=mnd10:10.12><span>bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā, </span></div><p><div class=verse-container id=mnd10:10.13><span>bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā, </span></div><p><div class=verse-container id=mnd10:10.14><span>bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā, </span></div><p><div class=verse-container id=mnd10:10.15><span>bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, </span></div><p><div class=verse-container id=mnd10:10.16><span>bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā, </span></div><p><div class=verse-container id=mnd10:10.17><span>bhāgī vā bhagavā dasannaṁ paññābhāvanānaṁ dasannaṁ kasiṇasamāpattīnaṁ ānāpānassatisamādhissa asubhasamāpattiyāti bhagavā, </span></div><p><div class=verse-container id=mnd10:10.18><span>bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā, </span></div><p><div class=verse-container id=mnd10:10.19><span>bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā. </span></div><p><div class=verse-container id=mnd10:10.20><span>Bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ; </span></div><p><div class=verse-container id=mnd10:10.21><span>vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti—</span></div><p><div class=verse-container id=mnd10:10.22><span>vītataṇho purābhedāti bhagavā. </span></div><p><div class=verse-container id=mnd10:11.1><span>Pubbamantamanissitoti pubbanto vuccati atīto addhā. </span></div><p><div class=verse-container id=mnd10:11.2><span>Atītaṁ addhānaṁ ārabbha taṇhā pahīnā, diṭṭhi paṭinissaṭṭhā taṇhāya pahīnattā, diṭṭhiyā paṭinissaṭṭhattā. </span></div><p><div class=verse-container id=mnd10:11.3><span>Evampi pubbamantamanissito. </span></div><p><div class=verse-container id=mnd10:11.4><span>Atha vā “evaṁrūpo ahosiṁ atītamaddhānan”ti tattha nandiṁ na samannāneti, </span></div><p><div class=verse-container id=mnd10:11.5><span>“evaṁvedano ahosiṁ … </span></div><p><div class=verse-container id=mnd10:11.6><span>evaṁsañño ahosiṁ … </span></div><p><div class=verse-container id=mnd10:11.7><span>evaṁsaṅkhāro ahosiṁ … </span></div><p><div class=verse-container id=mnd10:11.8><span>evaṁviññāṇo ahosiṁ atītamaddhānan”ti tattha nandiṁ na samannāneti. </span></div><p><div class=verse-container id=mnd10:11.9><span>Evampi pubbamantamanissito. </span></div><p><div class=verse-container id=mnd10:11.10><span>Atha vā “iti me cakkhu ahosi atītamaddhānaṁ—</span></div><p><div class=verse-container id=mnd10:11.11><span>iti rūpā”ti tattha na chandarāgapaṭibaddhaṁ hoti viññāṇaṁ, na chandarāgapaṭibaddhattā viññāṇassa na tadabhinandati; </span></div><p><div class=verse-container id=mnd10:11.12><span>na tadabhinandanto. </span></div><p><div class=verse-container id=mnd10:11.13><span>Evampi pubbamantamanissito. </span></div><p><div class=verse-container id=mnd10:11.14><span>“Iti me sotaṁ ahosi atītamaddhānaṁ—</span></div><p><div class=verse-container id=mnd10:11.15><span>iti saddā”ti, “iti me ghānaṁ ahosi atītamaddhānaṁ—</span></div><p><div class=verse-container id=mnd10:11.16><span>iti gandhā”ti, “iti me jivhā ahosi atītamaddhānaṁ—</span></div><p><div class=verse-container id=mnd10:11.17><span>iti rasā”ti, “iti me kāyo ahosi atītamaddhānaṁ—</span></div><p><div class=verse-container id=mnd10:11.18><span>iti phoṭṭhabbā”ti, “iti me mano ahosi atītamaddhānaṁ—</span></div><p><div class=verse-container id=mnd10:11.19><span>iti dhammā”ti tattha na chandarāgapaṭibaddhaṁ hoti viññāṇaṁ, na chandarāgapaṭibaddhattā viññāṇassa na tadabhinandati; </span></div><p><div class=verse-container id=mnd10:11.20><span>na tadabhinandanto. </span></div><p><div class=verse-container id=mnd10:11.21><span>Evampi pubbamantamanissito. </span></div><p><div class=verse-container id=mnd10:11.22><span>Atha vā yāni tāni pubbe mātugāmena saddhiṁ hasitalapitakīḷitāni na tadassādeti, na taṁ nikāmeti, na ca tena vittiṁ āpajjati. </span></div><p><div class=verse-container id=mnd10:11.23><span>Evampi pubbamantamanissito. </span></div><p><div class=verse-container id=mnd10:12.1><span>Vemajjhe nupasaṅkheyyoti. </span></div><p><div class=verse-container id=mnd10:12.2><span>Vemajjhaṁ vuccati paccuppanno addhā. </span></div><p><div class=verse-container id=mnd10:12.3><span>Paccuppannaṁ addhānaṁ ārabbha taṇhā pahīnā, diṭṭhi paṭinissaṭṭhā. </span></div><p><div class=verse-container id=mnd10:12.4><span>Taṇhāya pahīnattā, diṭṭhiyā paṭinissaṭṭhattā rattoti nupasaṅkheyyo, duṭṭhoti nupasaṅkheyyo, mūḷhoti nupasaṅkheyyo, vinibaddhoti nupasaṅkheyyo, parāmaṭṭhoti nupasaṅkheyyo, vikkhepagatoti nupasaṅkheyyo, aniṭṭhaṅgatoti nupasaṅkheyyo, thāmagatoti nupasaṅkheyyo; </span></div><p><div class=verse-container id=mnd10:12.5><span>te abhisaṅkhārā pahīnā; </span></div><p><div class=verse-container id=mnd10:12.6><span>abhisaṅkhārānaṁ pahīnattā gatiyā nupasaṅkheyyo, nerayikoti vā tiracchānayonikoti vā pettivisayikoti vā manussoti vā devoti vā rūpīti vā arūpīti vā saññīti vā asaññīti vā nevasaññīnāsaññīti vā. </span></div><p><div class=verse-container id=mnd10:12.7><span>So hetu natthi paccayo natthi kāraṇaṁ natthi yena saṅkhaṁ gaccheyyāti—</span></div><p><div class=verse-container id=mnd10:12.8><span>vemajjhe nupasaṅkheyyo. </span></div><p><div class=verse-container id=mnd10:13.1><span>Tassa natthi purakkhatanti. </span></div><p><div class=verse-container id=mnd10:13.2><span>Tassāti arahato khīṇāsavassa. </span></div><p><div class=verse-container id=mnd10:13.3><span>Purekkhārāti dve purekkhārā—</span></div><p><div class=verse-container id=mnd10:13.4><span>taṇhāpurekkhāro ca diṭṭhipurekkhāro ca …pe… </span></div><p><div class=verse-container id=mnd10:13.5><span>ayaṁ taṇhāpurekkhāro …pe… </span></div><p><div class=verse-container id=mnd10:13.6><span>ayaṁ diṭṭhipurekkhāro. </span></div><p><div class=verse-container id=mnd10:13.7><span>Tassa taṇhāpurekkhāro pahīno, diṭṭhipurekkhāro paṭinissaṭṭho. </span></div><p><div class=verse-container id=mnd10:13.8><span>Taṇhāpurekkhārassa pahīnattā, diṭṭhipurekkhārassa paṭinissaṭṭhattā na taṇhaṁ vā diṭṭhiṁ vā purato katvā carati, na taṇhādhajo na taṇhāketu na taṇhādhipateyyo, na diṭṭhidhajo na diṭṭhiketu na diṭṭhādhipateyyo, na taṇhāya vā diṭṭhiyā vā parivārito carati. </span></div><p><div class=verse-container id=mnd10:13.9><span>Evampi tassa natthi purakkhataṁ. </span></div><p><div class=verse-container id=mnd10:13.10><span>Atha vā “evaṁrūpo siyaṁ anāgatamaddhānan”ti tattha nandiṁ na samannāneti, </span></div><p><div class=verse-container id=mnd10:13.11><span>“evaṁvedano siyaṁ … </span></div><p><div class=verse-container id=mnd10:13.12><span>evaṁsañño siyaṁ … </span></div><p><div class=verse-container id=mnd10:13.13><span>evaṁsaṅkhāro siyaṁ … </span></div><p><div class=verse-container id=mnd10:13.14><span>evaṁviññāṇo siyaṁ anāgatamaddhānan”ti tattha nandiṁ na samannāneti. </span></div><p><div class=verse-container id=mnd10:13.15><span>Evampi tassa natthi purakkhataṁ. </span></div><p><div class=verse-container id=mnd10:13.16><span>Atha vā “iti me cakkhu siyā anāgatamaddhānaṁ—</span></div><p><div class=verse-container id=mnd10:13.17><span>iti rūpā”ti appaṭiladdhassa paṭilābhāya cittaṁ na paṇidahati, cetaso appaṇidhānappaccayā na tadabhinandati; </span></div><p><div class=verse-container id=mnd10:13.18><span>na tadabhinandanto. </span></div><p><div class=verse-container id=mnd10:13.19><span>Evampi tassa natthi purakkhataṁ. </span></div><p><div class=verse-container id=mnd10:13.20><span>“Iti me sotaṁ siyā anāgatamaddhānaṁ—</span></div><p><div class=verse-container id=mnd10:13.21><span>iti saddā”ti, “iti me ghānaṁ siyā anāgatamaddhānaṁ—</span></div><p><div class=verse-container id=mnd10:13.22><span>iti gandhā”ti, “iti me jivhā siyā anāgatamaddhānaṁ—</span></div><p><div class=verse-container id=mnd10:13.23><span>iti rasā”ti, “iti me kāyo siyā anāgatamaddhānaṁ—</span></div><p><div class=verse-container id=mnd10:13.24><span>iti phoṭṭhabbā”ti, “iti me mano siyā anāgatamaddhānaṁ—</span></div><p><div class=verse-container id=mnd10:13.25><span>iti dhammā”ti appaṭiladdhassa paṭilābhāya cittaṁ na paṇidahati, cetaso appaṇidhānappaccayā na tadabhinandati; </span></div><p><div class=verse-container id=mnd10:13.26><span>na tadabhinandanto. </span></div><p><div class=verse-container id=mnd10:13.27><span>Evampi tassa natthi purakkhataṁ. </span></div><p><div class=verse-container id=mnd10:13.28><span>Atha vā “imināhaṁ sīlena vā vatena vā tapena vā brahmacariyena vā devo vā bhavissāmi devaññataro”ti vā appaṭiladdhassa paṭilābhāya cittaṁ na paṇidahati, cetaso appaṇidhānappaccayā na tadabhinandati; </span></div><p><div class=verse-container id=mnd10:13.29><span>na tadabhinandanto. </span></div><p><div class=verse-container id=mnd10:13.30><span>Evampi tassa natthi purakkhataṁ. </span></div><p><div class=verse-container id=mnd10:14.1><span>Tenāha bhagavā—</span></div><p><div class=verse-container id=mnd10:15.1><span>“Vītataṇho purā bhedā, </span></div><p><div class=verse-container id=mnd10:15.2><span>(iti bhagavā) </span></div><p><div class=verse-container id=mnd10:15.3><span>Pubbamantamanissito; </span></div><p><div class=verse-container id=mnd10:15.4><span>Vemajjhe nupasaṅkheyyo, </span></div><p><div class=verse-container id=mnd10:15.5><span>Tassa natthi purakkhatan”ti. </span></div><p><div class=verse-container id=mnd10:16.1><span>Akkodhano asantāsī, </span></div><p><div class=verse-container id=mnd10:16.2><span>avikatthī akukkuco; </span></div><p><div class=verse-container id=mnd10:16.3><span>Mantabhāṇī anuddhato, </span></div><p><div class=verse-container id=mnd10:16.4><span>sa ve vācāyato muni. </span></div><p><div class=verse-container id=mnd10:17.1><span>Akkodhano asantāsīti. </span></div><p><div class=verse-container id=mnd10:17.2><span>Akkodhanoti yañhi kho vuttaṁ. </span></div><p><div class=verse-container id=mnd10:17.3><span>Api ca kodho tāva vattabbo. </span></div><p><div class=verse-container id=mnd10:17.4><span>Dasahākārehi kodho jāyati—</span></div><p><div class=verse-container id=mnd10:17.5><span>“anatthaṁ me acarī”ti kodho jāyati, </span></div><p><div class=verse-container id=mnd10:17.6><span>“anatthaṁ me caratī”ti kodho jāyati, </span></div><p><div class=verse-container id=mnd10:17.7><span>“anatthaṁ me carissatī”ti kodho jāyati, </span></div><p><div class=verse-container id=mnd10:17.8><span>“piyassa me manāpassa anatthaṁ acari … </span></div><p><div class=verse-container id=mnd10:17.9><span>anatthaṁ carati … </span></div><p><div class=verse-container id=mnd10:17.10><span>anatthaṁ carissatī”ti kodho jāyati, </span></div><p><div class=verse-container id=mnd10:17.11><span>“appiyassa me amanāpassa atthaṁ acari … </span></div><p><div class=verse-container id=mnd10:17.12><span>atthaṁ carati … </span></div><p><div class=verse-container id=mnd10:17.13><span>atthaṁ carissatī”ti kodho jāyati, </span></div><p><div class=verse-container id=mnd10:17.14><span>aṭṭhāne vā pana kodho jāyati. </span></div><p><div class=verse-container id=mnd10:17.15><span>Yo evarūpo cittassa āghāto paṭighāto, paṭighaṁ paṭivirodho, kopo pakopo sampakopo, doso padoso sampadoso, cittassa byāpatti manopadoso, kodho kujjhanā kujjhitattaṁ, doso dussanā dussitattaṁ, byāpatti byāpajjanā byāpajjitattaṁ, virodho paṭivirodho caṇḍikkaṁ, asuropo anattamanatā cittassa—</span></div><p><div class=verse-container id=mnd10:17.16><span>ayaṁ vuccati kodho. </span></div><p><div class=verse-container id=mnd10:18.1><span>Api ca kodhassa adhimattaparittatā veditabbā. </span></div><p><div class=verse-container id=mnd10:18.2><span>Atthi kañci kālaṁ kodho cittāvilakaraṇamatto hoti, na ca tāva mukhakulānavikulāno hoti; </span></div><p><div class=verse-container id=mnd10:18.3><span>atthi kañci kālaṁ kodho mukhakulānavikulānamatto hoti, na ca tāva hanusañcopano hoti; </span></div><p><div class=verse-container id=mnd10:18.4><span>atthi kañci kālaṁ kodho hanusañcopanamatto hoti, na ca tāva pharusavācaṁ nicchāraṇo hoti; </span></div><p><div class=verse-container id=mnd10:18.5><span>atthi kañci kālaṁ kodho pharusavācaṁ nicchāraṇamatto hoti, na ca tāva disāvidisānuvilokano hoti; </span></div><p><div class=verse-container id=mnd10:18.6><span>atthi kañci kālaṁ kodho disāvidisānuvilokanamatto hoti, na ca tāva daṇḍasatthaparāmasano hoti; </span></div><p><div class=verse-container id=mnd10:18.7><span>atthi kañci kālaṁ kodho daṇḍasatthaparāmasanamatto hoti, na ca tāva daṇḍasatthaabbhukkiraṇo hoti; </span></div><p><div class=verse-container id=mnd10:18.8><span>atthi kañci kālaṁ kodho daṇḍasatthaabbhukkiraṇamatto hoti, na ca tāva daṇḍasatthaabhinipātano hoti; </span></div><p><div class=verse-container id=mnd10:18.9><span>atthi kañci kālaṁ kodho daṇḍasatthaabhinipātamatto hoti, na ca tāva chinnavicchinnakaraṇo hoti; </span></div><p><div class=verse-container id=mnd10:18.10><span>atthi kañci kālaṁ kodho chinnavicchinnakaraṇamatto hoti, na ca tāva sambhañjanapalibhañjano hoti; </span></div><p><div class=verse-container id=mnd10:18.11><span>atthi kañci kālaṁ kodho sambhañjanapalibhañjanamatto hoti, na ca tāva aṅgamaṅgaapakaḍḍhano hoti; </span></div><p><div class=verse-container id=mnd10:18.12><span>atthi kañci kālaṁ kodho aṅgamaṅgaapakaḍḍhanamatto hoti, na ca tāva jīvitāvoropano hoti; </span></div><p><div class=verse-container id=mnd10:18.13><span>atthi kañci kālaṁ kodho jīvitāvoropanamatto hoti, na ca tāva sabbacāgapariccāgāya saṇṭhito hoti. </span></div><p><div class=verse-container id=mnd10:18.14><span>Yato kodho parapuggalaṁ ghāṭetvā attānaṁ ghāṭeti, ettāvatā kodho paramussadagato paramavepullappatto hoti. </span></div><p><div class=verse-container id=mnd10:18.15><span>Yassa so kodho pahīno samucchinno vūpasanto paṭipassaddho abhabbuppattiko ñāṇagginā daḍḍho, so vuccati akkodhano. </span></div><p><div class=verse-container id=mnd10:18.16><span>Kodhassa pahīnattā akkodhano, kodhavatthussa pariññātattā akkodhano, kodhahetussa upacchinnattā akkodhanoti—</span></div><p><div class=verse-container id=mnd10:18.17><span>akkodhano. </span></div><p><div class=verse-container id=mnd10:19.1><span>Asantāsīti idhekacco tāsī hoti uttāsī parittāsī, so tasati uttasati parittasati bhāyati santāsaṁ āpajjati. </span></div><p><div class=verse-container id=mnd10:19.2><span>Kulaṁ vā na labhāmi, gaṇaṁ vā na labhāmi, āvāsaṁ vā na labhāmi, lābhaṁ vā na labhāmi, yasaṁ vā na labhāmi, pasaṁsaṁ vā na labhāmi, sukhaṁ vā na labhāmi, cīvaraṁ vā na labhāmi, piṇḍapātaṁ vā na labhāmi, senāsanaṁ vā na labhāmi, gilānapaccayabhesajjaparikkhāraṁ vā na labhāmi, gilānupaṭṭhākaṁ vā na labhāmi, appaññātomhīti tasati uttasati parittasati bhāyati santāsaṁ āpajjati. </span></div><p><div class=verse-container id=mnd10:20.1><span>Idha bhikkhu asantāsī hoti anuttāsī aparittāsī; </span></div><p><div class=verse-container id=mnd10:20.2><span>so na tasati na uttasati na parittasati na bhāyati na santāsaṁ āpajjati. </span></div><p><div class=verse-container id=mnd10:20.3><span>Kulaṁ vā na labhāmi, gaṇaṁ vā na labhāmi, āvāsaṁ vā na labhāmi, lābhaṁ vā na labhāmi, yasaṁ vā na labhāmi, pasaṁsaṁ vā na labhāmi, sukhaṁ vā na labhāmi, cīvaraṁ vā na labhāmi, piṇḍapātaṁ vā na labhāmi, senāsanaṁ vā na labhāmi, gilānapaccayabhesajjaparikkhāraṁ vā na labhāmi, gilānupaṭṭhākaṁ vā na labhāmi, appaññātomhīti na tasati na uttasati na parittasati na bhāyati na santāsaṁ āpajjatīti—</span></div><p><div class=verse-container id=mnd10:20.4><span>akkodhano asantāsī. </span></div><p><div class=verse-container id=mnd10:21.1><span>Avikatthī akukkucoti. </span></div><p><div class=verse-container id=mnd10:21.2><span>Idhekacco katthī hoti vikatthī, so katthati vikatthati—</span></div><p><div class=verse-container id=mnd10:21.3><span>ahamasmi sīlasampannoti vā vatasampannoti vā sīlabbatasampannoti vā </span></div><p><div class=verse-container id=mnd10:21.4><span>jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā. </span></div><p><div class=verse-container id=mnd10:21.5><span>Uccā kulā pabbajitoti vā mahākulā pabbajitoti vā, mahābhogakulā pabbajitoti vā uḷārabhogakulā pabbajitoti vā, ñāto yasassī gahaṭṭhapabbajitānanti vā, </span></div><p><div class=verse-container id=mnd10:21.6><span>lābhimhi cīvarapiṇḍapātasenāsanagilānapaccayabhesajjaparikkhārānanti vā, suttantikoti vā vinayadharoti vā dhammakathikoti vā, āraññikoti vā piṇḍapātikoti vā paṁsukūlikoti vā tecīvarikoti vā, sapadānacārikoti vā khalupacchābhattikoti vā nesajjikoti vā yathāsanthatikoti vā, </span></div><p><div class=verse-container id=mnd10:21.7><span>paṭhamassa jhānassa lābhīti vā dutiyassa jhānassa lābhīti vā tatiyassa jhānassa lābhīti vā catutthassa jhānassa lābhīti vā, ākāsānañcāyatanasamāpattiyā … </span></div><p><div class=verse-container id=mnd10:21.8><span>viññāṇañcāyatanasamāpattiyā … </span></div><p><div class=verse-container id=mnd10:21.9><span>ākiñcaññāyatanasamāpattiyā … </span></div><p><div class=verse-container id=mnd10:21.10><span>nevasaññānāsaññāyatanasamāpattiyā lābhīti vā katthati vikatthati. </span></div><p><div class=verse-container id=mnd10:21.11><span>Evaṁ na katthati na vikatthati, katthanā vikatthanā ārato virato paṭivirato nikkhanto nissaṭo vippamutto visaññutto vimariyādikatena cetasā viharatīti—</span></div><p><div class=verse-container id=mnd10:21.12><span>avikatthī. </span></div><p><div class=verse-container id=mnd10:22.1><span>Akukkucoti. </span></div><p><div class=verse-container id=mnd10:22.2><span>Kukkuccanti hatthakukkuccampi kukkuccaṁ, pādakukkuccampi kukkuccaṁ, hatthapādakukkuccampi kukkuccaṁ, akappiye kappiyasaññitā kappiye akappiyasaññitā, vikāle kālasaññitā kāle vikālasaññitā, avajje vajjasaññitā vajje avajjasaññitā; </span></div><p><div class=verse-container id=mnd10:22.3><span>yaṁ evarūpaṁ kukkuccaṁ kukkuccāyanā kukkuccāyitattaṁ cetaso vippaṭisāro manovilekho—</span></div><p><div class=verse-container id=mnd10:22.4><span>idaṁ vuccati kukkuccaṁ. </span></div><p><div class=verse-container id=mnd10:23.1><span>Api ca dvīhi kāraṇehi uppajjati kukkuccaṁ cetaso vippaṭisāro manovilekho katattā ca akatattā ca. </span></div><p><div class=verse-container id=mnd10:23.2><span>Kathaṁ katattā ca akatattā ca uppajjati kukkuccaṁ cetaso vippaṭisāro manovilekho? </span></div><p><div class=verse-container id=mnd10:23.3><span>“Kataṁ me kāyaduccaritaṁ, akataṁ me kāyasucaritan”ti uppajjati kukkuccaṁ cetaso vippaṭisāro manovilekho; </span></div><p><div class=verse-container id=mnd10:23.4><span>“kataṁ me vacīduccaritaṁ, akataṁ me vacīsucaritaṁ … </span></div><p><div class=verse-container id=mnd10:23.5><span>kataṁ me manoduccaritaṁ, akataṁ me manosucaritan”ti—</span></div><p><div class=verse-container id=mnd10:23.6><span>uppajjati kukkuccaṁ cetaso vippaṭisāro manovilekho; </span></div><p><div class=verse-container id=mnd10:23.7><span>“kato me pāṇātipāto, akatā me pāṇātipātā veramaṇī”ti—</span></div><p><div class=verse-container id=mnd10:23.8><span>uppajjati kukkuccaṁ cetaso vippaṭisāro manovilekho; </span></div><p><div class=verse-container id=mnd10:23.9><span>“kataṁ me adinnādānaṁ, akatā me adinnādānā veramaṇī”ti—</span></div><p><div class=verse-container id=mnd10:23.10><span>uppajjati kukkuccaṁ cetaso vippaṭisāro manovilekho; </span></div><p><div class=verse-container id=mnd10:23.11><span>“kato me kāmesumicchācāro, akatā me kāmesumicchācārā veramaṇī”ti—</span></div><p><div class=verse-container id=mnd10:23.12><span>uppajjati kukkuccaṁ cetaso vippaṭisāro manovilekho; </span></div><p><div class=verse-container id=mnd10:23.13><span>“kato me musāvādo, akatā me musāvādā veramaṇī”ti … </span></div><p><div class=verse-container id=mnd10:23.14><span>“katā me pisuṇā vācā, akatā me pisuṇāya vācāya veramaṇī”ti … </span></div><p><div class=verse-container id=mnd10:23.15><span>“katā me pharusā vācā, akatā me pharusāya vācāya veramaṇī”ti … </span></div><p><div class=verse-container id=mnd10:23.16><span>“kato me samphappalāpo, akatā me samphappalāpā veramaṇī”ti … </span></div><p><div class=verse-container id=mnd10:23.17><span>“katā me abhijjhā, akatā me anabhijjhā”ti … </span></div><p><div class=verse-container id=mnd10:23.18><span>“kato me byāpādo, akato me abyāpādo”ti … </span></div><p><div class=verse-container id=mnd10:23.19><span>“katā me micchādiṭṭhi, akatā me sammādiṭṭhī”ti—</span></div><p><div class=verse-container id=mnd10:23.20><span>uppajjati kukkuccaṁ cetaso vippaṭisāro manovilekho. </span></div><p><div class=verse-container id=mnd10:23.21><span>Evaṁ katattā ca akatattā ca uppajjati kukkuccaṁ cetaso vippaṭisāro manovilekho. </span></div><p><div class=verse-container id=mnd10:24.1><span>Atha vā “sīlesumhi na paripūrakārī”ti—</span></div><p><div class=verse-container id=mnd10:24.2><span>uppajjati kukkuccaṁ cetaso vippaṭisāro manovilekho; </span></div><p><div class=verse-container id=mnd10:24.3><span>“indriyesumhi aguttadvāro”ti … </span></div><p><div class=verse-container id=mnd10:24.4><span>“bhojane amattaññumhī”ti … </span></div><p><div class=verse-container id=mnd10:24.5><span>“jāgariyaṁ ananuyuttomhī”ti … </span></div><p><div class=verse-container id=mnd10:24.6><span>“na satisampajaññena samannāgatomhī”ti … </span></div><p><div class=verse-container id=mnd10:24.7><span>“abhāvitā me cattāro satipaṭṭhānā”ti … </span></div><p><div class=verse-container id=mnd10:24.8><span>“abhāvitā me cattāro sammappadhānā”ti … </span></div><p><div class=verse-container id=mnd10:24.9><span>“abhāvitā me cattāro iddhipādā”ti … </span></div><p><div class=verse-container id=mnd10:24.10><span>“abhāvitāni me pañcindriyānī”ti … </span></div><p><div class=verse-container id=mnd10:24.11><span>“abhāvitāni me pañca balānī”ti … </span></div><p><div class=verse-container id=mnd10:24.12><span>“abhāvitā me satta bojjhaṅgā”ti … </span></div><p><div class=verse-container id=mnd10:24.13><span>“abhāvito me ariyo aṭṭhaṅgiko maggo”ti … </span></div><p><div class=verse-container id=mnd10:24.14><span>“dukkhaṁ me apariññātan”ti … </span></div><p><div class=verse-container id=mnd10:24.15><span>“samudayo me appahīno”ti … </span></div><p><div class=verse-container id=mnd10:24.16><span>“maggo me abhāvito”ti … </span></div><p><div class=verse-container id=mnd10:24.17><span>“nirodho me asacchikato”ti—</span></div><p><div class=verse-container id=mnd10:24.18><span>uppajjati kukkuccaṁ cetaso vippaṭisāro manovilekho. </span></div><p><div class=verse-container id=mnd10:24.19><span>Yassetaṁ kukkuccaṁ pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhaṁ, so vuccati akukkuccoti—</span></div><p><div class=verse-container id=mnd10:24.20><span>avikatthī akukkuco. </span></div><p><div class=verse-container id=mnd10:25.1><span>Mantabhāṇī anuddhatoti. </span></div><p><div class=verse-container id=mnd10:25.2><span>Mantā vuccati paññā. </span></div><p><div class=verse-container id=mnd10:25.3><span>Yā paññā pajānanā …pe… amoho dhammavicayo sammādiṭṭhi. </span></div><p><div class=verse-container id=mnd10:25.4><span>Mantāya pariggahetvā pariggahetvā vācaṁ bhāsati bahumpi kathento bahumpi bhaṇanto bahumpi dīpayanto bahumpi voharanto. </span></div><p><div class=verse-container id=mnd10:25.5><span>Dukkathitaṁ dubbhaṇitaṁ dullapitaṁ duruttaṁ dubbhāsitaṁ vācaṁ na bhāsatīti—</span></div><p><div class=verse-container id=mnd10:25.6><span>mantabhāṇī. </span></div><p><div class=verse-container id=mnd10:25.7><span>Anuddhatoti. </span></div><p><div class=verse-container id=mnd10:25.8><span>Tattha katamaṁ uddhaccaṁ? </span></div><p><div class=verse-container id=mnd10:25.9><span>Yaṁ cittassa uddhaccaṁ avūpasamo cetaso vikkhepo bhantattaṁ cittassa—</span></div><p><div class=verse-container id=mnd10:25.10><span>idaṁ vuccati uddhaccaṁ. </span></div><p><div class=verse-container id=mnd10:25.11><span>Yassetaṁ uddhaccaṁ pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhaṁ, so vuccati anuddhatoti—</span></div><p><div class=verse-container id=mnd10:25.12><span>mantabhāṇī anuddhato. </span></div><p><div class=verse-container id=mnd10:26.1><span>Sa ve vācāyato munīti. </span></div><p><div class=verse-container id=mnd10:26.2><span>Idha bhikkhu musāvādaṁ pahāya musāvādā paṭivirato hoti saccavādī saccasandho theto paccayiko avisaṁvādako lokassa. </span></div><p><div class=verse-container id=mnd10:26.3><span>Pisuṇaṁ vācaṁ pahāya pisuṇāya vācāya paṭivirato hoti—</span></div><p><div class=verse-container id=mnd10:26.4><span>ito sutvā na amutra akkhātā imesaṁ bhedāya, amutra vā sutvā na imesaṁ akkhātā amūsaṁ bhedāya. </span></div><p><div class=verse-container id=mnd10:26.5><span>Iti bhinnānaṁ vā sandhātā, sahitānaṁ vā anuppadātā, samaggārāmo samaggarato samagganandī samaggakaraṇiṁ vācaṁ bhāsitā hoti. </span></div><p><div class=verse-container id=mnd10:26.6><span>Pharusaṁ vācaṁ pahāya pharusāya vācāya paṭivirato hoti—</span></div><p><div class=verse-container id=mnd10:26.7><span>yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā tathārūpiṁ vācaṁ bhāsitā hoti. </span></div><p><div class=verse-container id=mnd10:26.8><span>Samphappalāpaṁ pahāya samphappalāpā paṭivirato hoti—</span></div><p><div class=verse-container id=mnd10:26.9><span>kālavādī bhūtavādī atthavādī dhammavādī vinayavādī nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasaṁhitaṁ. </span></div><p><div class=verse-container id=mnd10:26.10><span>Catūhi vacīsucaritehi samannāgato catuddosāpagataṁ vācaṁ bhāsati, bāttiṁsāya tiracchānakathāya ārato assa virato paṭivirato nikkhanto nissaṭo vippamutto visaññutto vimariyādikatena cetasā viharati. </span></div><p><div class=verse-container id=mnd10:27.1><span>Dasa kathāvatthūni kathesi, seyyathidaṁ—</span></div><p><div class=verse-container id=mnd10:27.2><span>appicchakathaṁ katheti, santuṭṭhīkathaṁ katheti, pavivekakathaṁ … </span></div><p><div class=verse-container id=mnd10:27.3><span>asaṁsaggakathaṁ … </span></div><p><div class=verse-container id=mnd10:27.4><span>vīriyārambhakathaṁ … </span></div><p><div class=verse-container id=mnd10:27.5><span>sīlakathaṁ … </span></div><p><div class=verse-container id=mnd10:27.6><span>samādhikathaṁ … </span></div><p><div class=verse-container id=mnd10:27.7><span>paññākathaṁ … </span></div><p><div class=verse-container id=mnd10:27.8><span>vimuttikathaṁ … </span></div><p><div class=verse-container id=mnd10:27.9><span>vimuttiñāṇadassanakathaṁ … </span></div><p><div class=verse-container id=mnd10:27.10><span>satipaṭṭhānakathaṁ … </span></div><p><div class=verse-container id=mnd10:27.11><span>sammappadhānakathaṁ … </span></div><p><div class=verse-container id=mnd10:27.12><span>iddhipādakathaṁ … </span></div><p><div class=verse-container id=mnd10:27.13><span>indriyakathaṁ … </span></div><p><div class=verse-container id=mnd10:27.14><span>balakathaṁ … </span></div><p><div class=verse-container id=mnd10:27.15><span>bojjhaṅgakathaṁ … </span></div><p><div class=verse-container id=mnd10:27.16><span>maggakathaṁ … </span></div><p><div class=verse-container id=mnd10:27.17><span>phalakathaṁ … </span></div><p><div class=verse-container id=mnd10:27.18><span>nibbānakathaṁ katheti. </span></div><p><div class=verse-container id=mnd10:27.19><span>Vācāyatoti yatto pariyatto gutto gopito rakkhito vūpasanto. </span></div><p><div class=verse-container id=mnd10:27.20><span>Munīti. </span></div><p><div class=verse-container id=mnd10:27.21><span>Monaṁ vuccati ñāṇaṁ. </span></div><p><div class=verse-container id=mnd10:27.22><span>Yā paññā pajānanā …pe… amoho dhammavicayo sammādiṭṭhi …pe… </span></div><p><div class=verse-container id=mnd10:27.23><span>saṅgajālamaticca so munīti—</span></div><p><div class=verse-container id=mnd10:27.24><span>sa ve vācāyato muni. </span></div><p><div class=verse-container id=mnd10:28.1><span>Tenāha bhagavā—</span></div><p><div class=verse-container id=mnd10:29.1><span>“Akkodhano asantāsī, </span></div><p><div class=verse-container id=mnd10:29.2><span>avikatthī akukkuco; </span></div><p><div class=verse-container id=mnd10:29.3><span>Mantabhāṇī anuddhato, </span></div><p><div class=verse-container id=mnd10:29.4><span>sa ve vācāyato munī”ti. </span></div><p><div class=verse-container id=mnd10:30.1><span>Nirāsatti anāgate, </span></div><p><div class=verse-container id=mnd10:30.2><span>atītaṁ nānusocati; </span></div><p><div class=verse-container id=mnd10:30.3><span>Vivekadassī phassesu, </span></div><p><div class=verse-container id=mnd10:30.4><span>diṭṭhīsu ca na nīyati. </span></div><p><div class=verse-container id=mnd10:31.1><span>Nirāsatti anāgateti. </span></div><p><div class=verse-container id=mnd10:31.2><span>Āsatti vuccati taṇhā. </span></div><p><div class=verse-container id=mnd10:31.3><span>Yo rāgo sārāgo …pe… abhijjhā lobho akusalamūlaṁ. </span></div><p><div class=verse-container id=mnd10:31.4><span>Yassesā āsatti taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti. </span></div><p><div class=verse-container id=mnd10:31.5><span>Evampi nirāsatti anāgate. </span></div><p><div class=verse-container id=mnd10:31.6><span>Atha vā “evaṁrūpo siyaṁ anāgatamaddhānan”ti tattha nandiṁ na samannāneti, </span></div><p><div class=verse-container id=mnd10:31.7><span>“evaṁvedano siyaṁ … </span></div><p><div class=verse-container id=mnd10:31.8><span>evaṁsañño siyaṁ … </span></div><p><div class=verse-container id=mnd10:31.9><span>evaṁsaṅkhāro siyaṁ … </span></div><p><div class=verse-container id=mnd10:31.10><span>evaṁviññāṇo siyaṁ anāgatamaddhānan”ti tattha nandiṁ na samannāneti. </span></div><p><div class=verse-container id=mnd10:31.11><span>Evampi nirāsatti anāgate. </span></div><p><div class=verse-container id=mnd10:31.12><span>Atha vā “iti me cakkhu siyā anāgatamaddhānaṁ—</span></div><p><div class=verse-container id=mnd10:31.13><span>iti rūpā”ti appaṭiladdhassa paṭilābhāya cittaṁ na paṇidahati, cetaso appaṇidhānappaccayā na tadabhinandati; </span></div><p><div class=verse-container id=mnd10:31.14><span>na tadabhinandanto. </span></div><p><div class=verse-container id=mnd10:31.15><span>Evampi nirāsatti anāgate. </span></div><p><div class=verse-container id=mnd10:31.16><span>“Iti me sotaṁ siyā anāgatamaddhānaṁ—</span></div><p><div class=verse-container id=mnd10:31.17><span>iti saddā”ti …pe… </span></div><p><div class=verse-container id=mnd10:31.18><span>“iti me mano siyā anāgatamaddhānaṁ—</span></div><p><div class=verse-container id=mnd10:31.19><span>iti dhammā”ti appaṭiladdhassa paṭilābhāya cittaṁ na paṇidahati, cetaso appaṇidhānappaccayā na tadabhinandati; </span></div><p><div class=verse-container id=mnd10:31.20><span>na tadabhinandanto. </span></div><p><div class=verse-container id=mnd10:31.21><span>Evampi nirāsatti anāgate. </span></div><p><div class=verse-container id=mnd10:31.22><span>Atha vā “imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā”ti appaṭiladdhassa paṭilābhāya cittaṁ na paṇidahati, cetaso appaṇidhānappaccayā na tadabhinandati; </span></div><p><div class=verse-container id=mnd10:31.23><span>na tadabhinandanto. </span></div><p><div class=verse-container id=mnd10:31.24><span>Evampi nirāsatti anāgate. </span></div><p><div class=verse-container id=mnd10:32.1><span>Atītaṁ nānusocatīti. </span></div><p><div class=verse-container id=mnd10:32.2><span>Vipariṇataṁ vā vatthuṁ na socati, vipariṇatasmiṁ vā vatthusmiṁ na socati, “cakkhu me vipariṇatan”ti na socati, </span></div><p><div class=verse-container id=mnd10:32.3><span>“sotaṁ me … </span></div><p><div class=verse-container id=mnd10:32.4><span>ghānaṁ me … </span></div><p><div class=verse-container id=mnd10:32.5><span>jivhā me … </span></div><p><div class=verse-container id=mnd10:32.6><span>kāyo me … </span></div><p><div class=verse-container id=mnd10:32.7><span>rūpā me … </span></div><p><div class=verse-container id=mnd10:32.8><span>saddā me … </span></div><p><div class=verse-container id=mnd10:32.9><span>gandhā me … </span></div><p><div class=verse-container id=mnd10:32.10><span>rasā me … </span></div><p><div class=verse-container id=mnd10:32.11><span>phoṭṭhabbā me … </span></div><p><div class=verse-container id=mnd10:32.12><span>kulaṁ me … </span></div><p><div class=verse-container id=mnd10:32.13><span>gaṇo me … </span></div><p><div class=verse-container id=mnd10:32.14><span>āvāso me … </span></div><p><div class=verse-container id=mnd10:32.15><span>lābho me … </span></div><p><div class=verse-container id=mnd10:32.16><span>yaso me … </span></div><p><div class=verse-container id=mnd10:32.17><span>pasaṁsā me … </span></div><p><div class=verse-container id=mnd10:32.18><span>sukhaṁ me … </span></div><p><div class=verse-container id=mnd10:32.19><span>cīvaraṁ me … </span></div><p><div class=verse-container id=mnd10:32.20><span>piṇḍapāto me … </span></div><p><div class=verse-container id=mnd10:32.21><span>senāsanaṁ me … </span></div><p><div class=verse-container id=mnd10:32.22><span>gilānapaccayabhesajjaparikkhāro me … </span></div><p><div class=verse-container id=mnd10:32.23><span>mātā me … </span></div><p><div class=verse-container id=mnd10:32.24><span>pitā me … </span></div><p><div class=verse-container id=mnd10:32.25><span>bhātā me … </span></div><p><div class=verse-container id=mnd10:32.26><span>bhaginī me … </span></div><p><div class=verse-container id=mnd10:32.27><span>putto me … </span></div><p><div class=verse-container id=mnd10:32.28><span>dhītā me … </span></div><p><div class=verse-container id=mnd10:32.29><span>mittā me … </span></div><p><div class=verse-container id=mnd10:32.30><span>amaccā me … </span></div><p><div class=verse-container id=mnd10:32.31><span>ñātakā me … </span></div><p><div class=verse-container id=mnd10:32.32><span>sālohitā me vipariṇatā”ti na socati na kilamati na paridevati na urattāḷiṁ kandati na sammohaṁ āpajjatīti—</span></div><p><div class=verse-container id=mnd10:32.33><span>atītaṁ nānusocati. </span></div><p><div class=verse-container id=mnd10:33.1><span>Vivekadassī phassesūti. </span></div><p><div class=verse-container id=mnd10:33.2><span>Cakkhusamphasso sotasamphasso ghānasamphasso jivhāsamphasso kāyasamphasso manosamphasso, adhivacanasamphasso paṭighasamphasso, sukhavedanīyo phasso dukkhavedanīyo phasso adukkhamasukhavedanīyo phasso, kusalo phasso akusalo phasso abyākato phasso, kāmāvacaro phasso rūpāvacaro phasso arūpāvacaro phasso, suññato phasso animitto phasso appaṇihito phasso, lokiyo phasso lokuttaro phasso, atīto phasso anāgato phasso paccuppanno phasso; </span></div><p><div class=verse-container id=mnd10:33.3><span>yo evarūpo phasso phusanā samphusanā samphusitattaṁ—</span></div><p><div class=verse-container id=mnd10:33.4><span>ayaṁ vuccati phasso. </span></div><p><div class=verse-container id=mnd10:34.1><span>Vivekadassī phassesūti. </span></div><p><div class=verse-container id=mnd10:34.2><span>Cakkhusamphassaṁ vivittaṁ passati attena vā attaniyena vā niccena vā dhuvena vā sassatena vā avipariṇāmadhammena vā, </span></div><p><div class=verse-container id=mnd10:34.3><span>sotasamphassaṁ vivittaṁ passati … </span></div><p><div class=verse-container id=mnd10:34.4><span>ghānasamphassaṁ vivittaṁ passati … </span></div><p><div class=verse-container id=mnd10:34.5><span>jivhāsamphassaṁ vivittaṁ passati … </span></div><p><div class=verse-container id=mnd10:34.6><span>kāyasamphassaṁ vivittaṁ passati … </span></div><p><div class=verse-container id=mnd10:34.7><span>manosamphassaṁ vivittaṁ passati … </span></div><p><div class=verse-container id=mnd10:34.8><span>adhivacanasamphassaṁ vivittaṁ passati … </span></div><p><div class=verse-container id=mnd10:34.9><span>paṭighasamphassaṁ vivittaṁ passati … </span></div><p><div class=verse-container id=mnd10:34.10><span>sukhavedanīyaṁ phassaṁ … </span></div><p><div class=verse-container id=mnd10:34.11><span>dukkhavedanīyaṁ phassaṁ … </span></div><p><div class=verse-container id=mnd10:34.12><span>adukkhamasukhavedanīyaṁ phassaṁ … </span></div><p><div class=verse-container id=mnd10:34.13><span>kusalaṁ phassaṁ … </span></div><p><div class=verse-container id=mnd10:34.14><span>akusalaṁ phassaṁ … </span></div><p><div class=verse-container id=mnd10:34.15><span>abyākataṁ phassaṁ … </span></div><p><div class=verse-container id=mnd10:34.16><span>kāmāvacaraṁ phassaṁ … </span></div><p><div class=verse-container id=mnd10:34.17><span>rūpāvacaraṁ phassaṁ … </span></div><p><div class=verse-container id=mnd10:34.18><span>arūpāvacaraṁ phassaṁ … </span></div><p><div class=verse-container id=mnd10:34.19><span>lokiyaṁ phassaṁ vivittaṁ passati attena vā attaniyena vā niccena vā dhuvena vā sassatena vā avipariṇāmadhammena vā. </span></div><p><div class=verse-container id=mnd10:35.1><span>Atha vā atītaṁ phassaṁ anāgatehi ca paccuppannehi ca phassehi vivittaṁ passati, anāgataṁ phassaṁ atītehi ca paccuppannehi ca phassehi vivittaṁ passati, paccuppannaṁ phassaṁ atītehi ca anāgatehi ca phassehi vivittaṁ passati. </span></div><p><div class=verse-container id=mnd10:35.2><span>Atha vā ye te phassā ariyā anāsavā lokuttarā suññatapaṭisaññuttā, te phasse vivitte passati rāgena dosena mohena kodhena upanāhena makkhena paḷāsena issāya macchariyena māyāya sāṭheyyena thambhena sārambhena mānena atimānena madena pamādena sabbakilesehi sabbaduccaritehi sabbadarathehi sabbapariḷāhehi sabbasantāpehi sabbākusalābhisaṅkhārehi vivitte passatīti—</span></div><p><div class=verse-container id=mnd10:35.3><span>vivekadassī phassesu. </span></div><p><div class=verse-container id=mnd10:36.1><span>Diṭṭhīsu ca na nīyatīti. </span></div><p><div class=verse-container id=mnd10:36.2><span>Tassa dvāsaṭṭhi diṭṭhigatāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni. </span></div><p><div class=verse-container id=mnd10:36.3><span>So diṭṭhiyā na yāyati na nīyati na vuyhati na saṁharīyati; </span></div><p><div class=verse-container id=mnd10:36.4><span>napi taṁ diṭṭhigataṁ sārato pacceti na paccāgacchatīti—</span></div><p><div class=verse-container id=mnd10:36.5><span>diṭṭhīsu ca na nīyati. </span></div><p><div class=verse-container id=mnd10:37.1><span>Tenāha bhagavā—</span></div><p><div class=verse-container id=mnd10:38.1><span>“Nirāsatti anāgate, </span></div><p><div class=verse-container id=mnd10:38.2><span>atītaṁ nānusocati; </span></div><p><div class=verse-container id=mnd10:38.3><span>Vivekadassī phassesu, </span></div><p><div class=verse-container id=mnd10:38.4><span>diṭṭhīsu ca na nīyatī”ti. </span></div><p><div class=verse-container id=mnd10:39.1><span>Patilīno akuhako, </span></div><p><div class=verse-container id=mnd10:39.2><span>apihālu amaccharī; </span></div><p><div class=verse-container id=mnd10:39.3><span>Appagabbho ajeguccho, </span></div><p><div class=verse-container id=mnd10:39.4><span>pesuṇeyye ca no yuto. </span></div><p><div class=verse-container id=mnd10:40.1><span>Patilīno akuhakoti. </span></div><p><div class=verse-container id=mnd10:40.2><span>Patilīnoti rāgassa pahīnattā patilīno, dosassa pahīnattā patilīno, mohassa pahīnattā patilīno, kodhassa … upanāhassa … makkhassa … paḷāsassa … issāya … macchariyassa …pe… </span></div><p><div class=verse-container id=mnd10:40.3><span>sabbākusalābhisaṅkhārānaṁ pahīnattā patilīno. </span></div><p><div class=verse-container id=mnd10:40.4><span>Vuttañhetaṁ bhagavatā—</span></div><p><div class=verse-container id=mnd10:40.5><span>“kathañca, bhikkhave, bhikkhu patilīno hoti? </span></div><p><div class=verse-container id=mnd10:40.6><span>Idha, bhikkhave, bhikkhuno asmimāno pahīno hoti ucchinnamūlo tālāvatthukato anabhāvaṅkato āyatiṁ anuppādadhammo. </span></div><p><div class=verse-container id=mnd10:40.7><span>Evaṁ kho, bhikkhave, bhikkhu patilīno hotī”ti—</span></div><p><div class=verse-container id=mnd10:40.8><span>patilīno. </span></div><p><div class=verse-container id=mnd10:41.1><span>Akuhakoti tīṇi kuhanavatthūni—</span></div><p><div class=verse-container id=mnd10:41.2><span>paccayapaṭisevanasaṅkhātaṁ kuhanavatthu, iriyāpathasaṅkhātaṁ kuhanavatthu, sāmantajappanasaṅkhātaṁ kuhanavatthu. </span></div><p><div class=verse-container id=mnd10:42.1><span>Katamaṁ paccayapaṭisevanasaṅkhātaṁ kuhanavatthu? </span></div><p><div class=verse-container id=mnd10:42.2><span>Idha gahapatikā bhikkhuṁ nimantenti cīvarapiṇḍapātasenāsanagilānapaccayabhesajjaparikkhārehi. </span></div><p><div class=verse-container id=mnd10:42.3><span>So pāpiccho icchāpakato atthiko cīvarapiṇḍapātasenāsanagilānapaccayabhesajjaparikkhārānaṁ bhiyyokamyataṁ upādāya cīvaraṁ paccakkhāti, piṇḍapātaṁ paccakkhāti, senāsanaṁ paccakkhāti, gilānapaccayabhesajjaparikkhāraṁ paccakkhāti. </span></div><p><div class=verse-container id=mnd10:42.4><span>So evamāha—</span></div><p><div class=verse-container id=mnd10:42.5><span>“kiṁ samaṇassa mahagghena cīvarena. </span></div><p><div class=verse-container id=mnd10:42.6><span>Etaṁ sāruppaṁ yaṁ samaṇo susānā vā saṅkārakūṭā vā pāpaṇikā vā nantakāni uccinitvā saṅghāṭiṁ katvā dhāreyya. </span></div><p><div class=verse-container id=mnd10:42.7><span>Kiṁ samaṇassa mahagghena piṇḍapātena. </span></div><p><div class=verse-container id=mnd10:42.8><span>Etaṁ sāruppaṁ yaṁ samaṇo uñchācariyāya piṇḍiyālopena jīvikaṁ kappeyya. </span></div><p><div class=verse-container id=mnd10:42.9><span>Kiṁ samaṇassa mahagghena senāsanena. </span></div><p><div class=verse-container id=mnd10:42.10><span>Etaṁ sāruppaṁ yaṁ samaṇo rukkhamūliko vā assa sosāniko vā abbhokāsiko vā. </span></div><p><div class=verse-container id=mnd10:42.11><span>Kiṁ samaṇassa mahagghena gilānapaccayabhesajjaparikkhārena. </span></div><p><div class=verse-container id=mnd10:42.12><span>Etaṁ sāruppaṁ yaṁ samaṇo pūtimuttena vā haritakīkhaṇḍena vā osadhaṁ kareyyā”ti. </span></div><p><div class=verse-container id=mnd10:42.13><span>Tadupādāya lūkhaṁ cīvaraṁ dhāreti, lūkhaṁ piṇḍapātaṁ paribhuñjati, lūkhaṁ senāsanaṁ paṭisevati, lūkhaṁ gilānapaccayabhesajjaparikkhāraṁ paṭisevati. </span></div><p><div class=verse-container id=mnd10:42.14><span>Tamenaṁ gahapatikā evaṁ jānanti—</span></div><p><div class=verse-container id=mnd10:42.15><span>“ayaṁ samaṇo appiccho santuṭṭho pavivitto asaṁsaṭṭho āraddhavīriyo dhutavādo”ti bhiyyo bhiyyo nimantenti cīvarapiṇḍapātasenāsanagilānapaccayabhesajjaparikkhārehi. </span></div><p><div class=verse-container id=mnd10:42.16><span>So evamāha—</span></div><p><div class=verse-container id=mnd10:42.17><span>“tiṇṇaṁ sammukhībhāvā saddho kulaputto bahuṁ puññaṁ pasavati. </span></div><p><div class=verse-container id=mnd10:42.18><span>Saddhāya sammukhībhāvā saddho kulaputto bahuṁ puññaṁ pasavati, deyyadhammassa sammukhībhāvā saddho kulaputto bahuṁ puññaṁ pasavati, dakkhiṇeyyānaṁ sammukhībhāvā saddho kulaputto bahuṁ puññaṁ pasavati. </span></div><p><div class=verse-container id=mnd10:42.19><span>‘Tumhākañcevāyaṁ saddhā atthi, deyyadhammo ca saṁvijjati, ahañca paṭiggāhako. </span></div><p><div class=verse-container id=mnd10:42.20><span>Sacehaṁ na paṭiggahessāmi, evaṁ tumhe puññena paribāhirā bhavissatha. </span></div><p><div class=verse-container id=mnd10:42.21><span>Na mayhaṁ iminā attho. </span></div><p><div class=verse-container id=mnd10:42.22><span>Api ca tumhākaṁyeva anukampāya paṭiggaṇhāmī’”ti. </span></div><p><div class=verse-container id=mnd10:42.23><span>Tadupādāya bahumpi cīvaraṁ paṭiggaṇhāti, bahumpi piṇḍapātaṁ paṭiggaṇhāti, bahumpi senāsanaṁ paṭiggaṇhāti, bahumpi gilānapaccayabhesajjaparikkhāraṁ paṭiggaṇhāti. </span></div><p><div class=verse-container id=mnd10:42.24><span>Yā evarūpā bhākuṭikā bhākuṭiyaṁ kuhanā kuhāyanā kuhitattaṁ—</span></div><p><div class=verse-container id=mnd10:42.25><span>idaṁ paccayapaṭisevanasaṅkhātaṁ kuhanavatthu. </span></div><p><div class=verse-container id=mnd10:43.1><span>Katamaṁ iriyāpathasaṅkhātaṁ kuhanavatthu? </span></div><p><div class=verse-container id=mnd10:43.2><span>Idhekacco pāpiccho icchāpakato sambhāvanādhippāyo, “evaṁ maṁ jano sambhāvessatī”ti, gamanaṁ saṇṭhapeti ṭhānaṁ saṇṭhapeti nisajjaṁ saṇṭhapeti sayanaṁ saṇṭhapeti, paṇidhāya gacchati paṇidhāya tiṭṭhati paṇidhāya nisīdati paṇidhāya seyyaṁ kappeti, samāhito viya gacchati samāhito viya tiṭṭhati samāhito viya nisīdati samāhito viya seyyaṁ kappeti, āpāthakajjhāyīva hoti. </span></div><p><div class=verse-container id=mnd10:43.3><span>Yā evarūpā iriyāpathassa āṭhapanā ṭhapanā saṇṭhapanā bhākuṭikā bhākuṭiyaṁ kuhanā kuhāyanā kuhitattaṁ—</span></div><p><div class=verse-container id=mnd10:43.4><span>idaṁ iriyāpathasaṅkhātaṁ kuhanavatthu. </span></div><p><div class=verse-container id=mnd10:44.1><span>Katamaṁ sāmantajappanasaṅkhātaṁ kuhanavatthu? </span></div><p><div class=verse-container id=mnd10:44.2><span>Idhekacco pāpiccho icchāpakato sambhāvanādhippāyo, “evaṁ maṁ jano sambhāvessatī”ti, ariyadhammasannissitaṁ vācaṁ bhāsati. </span></div><p><div class=verse-container id=mnd10:44.3><span>“Yo evarūpaṁ cīvaraṁ dhāreti so samaṇo mahesakkho”ti bhaṇati; </span></div><p><div class=verse-container id=mnd10:44.4><span>“yo evarūpaṁ pattaṁ dhāreti … </span></div><p><div class=verse-container id=mnd10:44.5><span>lohathālakaṁ dhāreti … </span></div><p><div class=verse-container id=mnd10:44.6><span>dhammakaraṇaṁ dhāreti … </span></div><p><div class=verse-container id=mnd10:44.7><span>parisāvanaṁ dhāreti … </span></div><p><div class=verse-container id=mnd10:44.8><span>kuñcikaṁ dhāreti … </span></div><p><div class=verse-container id=mnd10:44.9><span>upāhanaṁ dhāreti … </span></div><p><div class=verse-container id=mnd10:44.10><span>kāyabandhanaṁ dhāreti … </span></div><p><div class=verse-container id=mnd10:44.11><span>āyogaṁ dhāreti so samaṇo mahesakkho”ti bhaṇati; </span></div><p><div class=verse-container id=mnd10:44.12><span>“yassa evarūpo upajjhāyo so samaṇo mahesakkho”ti bhaṇati; </span></div><p><div class=verse-container id=mnd10:44.13><span>“yassa evarūpo ācariyo … </span></div><p><div class=verse-container id=mnd10:44.14><span>evarūpā samānupajjhāyakā … </span></div><p><div class=verse-container id=mnd10:44.15><span>samānācariyakā … </span></div><p><div class=verse-container id=mnd10:44.16><span>mittā … </span></div><p><div class=verse-container id=mnd10:44.17><span>sandiṭṭhā … </span></div><p><div class=verse-container id=mnd10:44.18><span>sambhattā … </span></div><p><div class=verse-container id=mnd10:44.19><span>sahāyā so samaṇo mahesakkho”ti bhaṇati; </span></div><p><div class=verse-container id=mnd10:44.20><span>“yo evarūpe vihāre vasati so samaṇo mahesakkho”ti bhaṇati; </span></div><p><div class=verse-container id=mnd10:44.21><span>“yo evarūpe aḍḍhayoge vasati … </span></div><p><div class=verse-container id=mnd10:44.22><span>pāsāde vasati … </span></div><p><div class=verse-container id=mnd10:44.23><span>hammiye vasati … </span></div><p><div class=verse-container id=mnd10:44.24><span>guhāyaṁ vasati … </span></div><p><div class=verse-container id=mnd10:44.25><span>leṇe vasati … </span></div><p><div class=verse-container id=mnd10:44.26><span>kuṭiyā vasati … </span></div><p><div class=verse-container id=mnd10:44.27><span>kūṭāgāre vasati … </span></div><p><div class=verse-container id=mnd10:44.28><span>aṭṭe vasati … </span></div><p><div class=verse-container id=mnd10:44.29><span>māḷe vasati … </span></div><p><div class=verse-container id=mnd10:44.30><span>uddaṇḍe vasati … </span></div><p><div class=verse-container id=mnd10:44.31><span>upaṭṭhānasālāyaṁ vasati … </span></div><p><div class=verse-container id=mnd10:44.32><span>maṇḍape vasati … </span></div><p><div class=verse-container id=mnd10:44.33><span>rukkhamūle vasati, so samaṇo mahesakkho”ti bhaṇati. </span></div><p><div class=verse-container id=mnd10:45.1><span>Atha vā korajikakorajiko bhākuṭikabhākuṭiko kuhakakuhako lapakalapako mukhasambhāviko, “ayaṁ samaṇo imāsaṁ evarūpānaṁ santānaṁ vihārasamāpattīnaṁ lābhī”ti tādisaṁ gambhīraṁ gūḷhaṁ nipuṇaṁ paṭicchannaṁ lokuttaraṁ suññatāpaṭisaṁyuttaṁ kathaṁ kathesi. </span></div><p><div class=verse-container id=mnd10:45.2><span>Yā evarūpā bhākuṭikā bhākuṭiyaṁ kuhanā kuhāyanā kuhitattaṁ—</span></div><p><div class=verse-container id=mnd10:45.3><span>idaṁ sāmantajappanasaṅkhātaṁ kuhanavatthu. </span></div><p><div class=verse-container id=mnd10:45.4><span>Yassimāni tīṇi kuhanavatthūni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni, so vuccati akuhakoti—</span></div><p><div class=verse-container id=mnd10:45.5><span>patilīno akuhako. </span></div><p><div class=verse-container id=mnd10:46.1><span>Apihālu amaccharīti. </span></div><p><div class=verse-container id=mnd10:46.2><span>Pihā vuccati taṇhā. </span></div><p><div class=verse-container id=mnd10:46.3><span>Yo rāgo sārāgo …pe… abhijjhā lobho akusalamūlaṁ. </span></div><p><div class=verse-container id=mnd10:46.4><span>Yassesā pihā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati apihālu. </span></div><p><div class=verse-container id=mnd10:46.5><span>So rūpe na piheti, sadde … gandhe … rase … phoṭṭhabbe … kulaṁ … gaṇaṁ … āvāsaṁ … lābhaṁ … yasaṁ … pasaṁsaṁ … sukhaṁ … cīvaraṁ … piṇḍapātaṁ … senāsanaṁ … gilānapaccayabhesajjaparikkhāraṁ … kāmadhātuṁ … rūpadhātuṁ … arūpadhātuṁ … kāmabhavaṁ … rūpabhavaṁ … arūpabhavaṁ … saññābhavaṁ … asaññābhavaṁ … nevasaññānāsaññābhavaṁ … ekavokārabhavaṁ … catuvokārabhavaṁ … pañcavokārabhavaṁ … atītaṁ … anāgataṁ … paccuppannaṁ … diṭṭhasutamutaviññātabbe dhamme na piheti na icchati na sādiyati na pattheti nābhijappatīti—</span></div><p><div class=verse-container id=mnd10:46.6><span>apihālu. </span></div><p><div class=verse-container id=mnd10:46.7><span>Amaccharīti pañca macchariyāni—</span></div><p><div class=verse-container id=mnd10:46.8><span>āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ. </span></div><p><div class=verse-container id=mnd10:46.9><span>Yaṁ evarūpaṁ maccharaṁ maccharāyanā maccharāyitattaṁ vevicchaṁ kadariyaṁ kaṭukañcukatā aggahitattaṁ cittassa—</span></div><p><div class=verse-container id=mnd10:46.10><span>idaṁ vuccati macchariyaṁ. </span></div><p><div class=verse-container id=mnd10:46.11><span>Api ca khandhamacchariyampi macchariyaṁ, dhātumacchariyampi macchariyaṁ, āyatanamacchariyampi macchariyaṁ gāho—</span></div><p><div class=verse-container id=mnd10:46.12><span>idaṁ vuccati macchariyaṁ. </span></div><p><div class=verse-container id=mnd10:46.13><span>Yassetaṁ macchariyaṁ pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhaṁ, so vuccati amaccharīti—</span></div><p><div class=verse-container id=mnd10:46.14><span>apihālu amaccharī. </span></div><p><div class=verse-container id=mnd10:47.1><span>Appagabbho ajegucchoti. </span></div><p><div class=verse-container id=mnd10:47.2><span>Pāgabbhiyanti tīṇi pāgabbhiyāni—</span></div><p><div class=verse-container id=mnd10:47.3><span>kāyikaṁ pāgabbhiyaṁ, vācasikaṁ pāgabbhiyaṁ, cetasikaṁ pāgabbhiyaṁ. </span></div><p><div class=verse-container id=mnd10:47.4><span>Katamaṁ kāyikaṁ pāgabbhiyaṁ? </span></div><p><div class=verse-container id=mnd10:47.5><span>Idhekacco saṅghagatopi kāyikaṁ pāgabbhiyaṁ dasseti, gaṇagatopi kāyikaṁ pāgabbhiyaṁ dasseti, bhojanasālāyampi kāyikaṁ pāgabbhiyaṁ dasseti, jantāgharepi kāyikaṁ pāgabbhiyaṁ dasseti, udakatitthepi kāyikaṁ pāgabbhiyaṁ dasseti, antaragharaṁ pavisantopi kāyikaṁ pāgabbhiyaṁ dasseti, antaragharaṁ paviṭṭhopi kāyikaṁ pāgabbhiyaṁ dasseti. </span></div><p><div class=verse-container id=mnd10:48.1><span>Kathaṁ saṅghagato kāyikaṁ pāgabbhiyaṁ dasseti? </span></div><p><div class=verse-container id=mnd10:48.2><span>Idhekacco saṅghagato acittīkārakato there bhikkhū ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati, uccepi āsane nisīdati, sasīsaṁ pārupitvāpi nisīdati, ṭhitakopi bhaṇati, bāhāvikkhepakopi bhaṇati. </span></div><p><div class=verse-container id=mnd10:48.3><span>Evaṁ saṅghagato kāyikaṁ pāgabbhiyaṁ dasseti. </span></div><p><div class=verse-container id=mnd10:49.1><span>Kathaṁ gaṇagato kāyikaṁ pāgabbhiyaṁ dasseti? </span></div><p><div class=verse-container id=mnd10:49.2><span>Idhekacco gaṇagato acittīkārakato therānaṁ bhikkhūnaṁ anupāhanānaṁ caṅkamantānaṁ saupāhano caṅkamati, nīce caṅkame caṅkamantānaṁ ucce caṅkame caṅkamati, chamāya caṅkamantānaṁ caṅkame caṅkamati, ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati, uccepi āsane nisīdati, sasīsaṁ pārupitvā nisīdati, ṭhitakopi bhaṇati, bāhāvikkhepakopi bhaṇati. </span></div><p><div class=verse-container id=mnd10:49.3><span>Evaṁ gaṇagato kāyikaṁ pāgabbhiyaṁ dasseti. </span></div><p><div class=verse-container id=mnd10:50.1><span>Kathaṁ bhojanasālāyaṁ kāyikaṁ pāgabbhiyaṁ dasseti? </span></div><p><div class=verse-container id=mnd10:50.2><span>Idhekacco bhojanasālāyaṁ acittīkārakato there bhikkhū anupakhajja nisīdati, navepi bhikkhū āsanena paṭibāhati, ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati, uccepi āsane nisīdati, sasīsaṁ pārupitvāpi nisīdati, ṭhitakopi bhaṇati, bāhāvikkhepakopi bhaṇati. </span></div><p><div class=verse-container id=mnd10:50.3><span>Evaṁ bhojanasālāyaṁ kāyikaṁ pāgabbhiyaṁ dasseti. </span></div><p><div class=verse-container id=mnd10:51.1><span>Kathaṁ jantāghare kāyikaṁ pāgabbhiyaṁ dasseti? </span></div><p><div class=verse-container id=mnd10:51.2><span>Idhekacco jantāghare acittīkārakato there bhikkhū ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati, uccepi āsane nisīdati, anāpucchampi anajjhiṭṭhopi kaṭṭhaṁ pakkhipati, dvārampi pidahati, bāhāvikkhepakopi bhaṇati. </span></div><p><div class=verse-container id=mnd10:51.3><span>Evaṁ jantāghare kāyikaṁ pāgabbhiyaṁ dasseti. </span></div><p><div class=verse-container id=mnd10:52.1><span>Kathaṁ udakatitthe kāyikaṁ pāgabbhiyaṁ dasseti? </span></div><p><div class=verse-container id=mnd10:52.2><span>Idhekacco udakatitthe acittīkārakato there bhikkhū ghaṭṭayantopi otarati, puratopi otarati, ghaṭṭayantopi nhāyati, puratopi nhāyati, uparitopi nhāyati, ghaṭṭayantopi uttarati, puratopi uttarati, uparitopi uttarati. </span></div><p><div class=verse-container id=mnd10:52.3><span>Evaṁ udakatitthe kāyikaṁ pāgabbhiyaṁ dasseti. </span></div><p><div class=verse-container id=mnd10:53.1><span>Kathaṁ antaragharaṁ pavisanto kāyikaṁ pāgabbhiyaṁ dasseti? </span></div><p><div class=verse-container id=mnd10:53.2><span>Idhekacco antaragharaṁ pavisanto acittīkārakato there bhikkhū ghaṭṭayantopi gacchati, puratopi gacchati, vokkammāpi therānaṁ bhikkhūnaṁ purato purato gacchati. </span></div><p><div class=verse-container id=mnd10:53.3><span>Evaṁ antaragharaṁ pavisanto kāyikaṁ pāgabbhiyaṁ dasseti. </span></div><p><div class=verse-container id=mnd10:54.1><span>Kathaṁ antaragharaṁ paviṭṭho kāyikaṁ pāgabbhiyaṁ dasseti? </span></div><p><div class=verse-container id=mnd10:54.2><span>Idhekacco antaragharaṁ paviṭṭho, “na pavisa, bhante”ti vuccamāno pavisati, “na tiṭṭha, bhante”ti vuccamāno tiṭṭhati, “na nisīda, bhante”ti vuccamāno nisīdati, anokāsampi pavisati, anokāsepi tiṭṭhati, anokāsepi nisīdati, yānipi tāni honti kulānaṁ ovarakāni gūḷhāni ca paṭicchannāni ca. </span></div><p><div class=verse-container id=mnd10:54.3><span>Yattha kulitthiyo kuladhītaro kulasuṇhāyo kulakumāriyo nisīdanti, tatthapi sahasā pavisati kumārakassapi siraṁ parāmasati. </span></div><p><div class=verse-container id=mnd10:54.4><span>Evaṁ antaragharaṁ paviṭṭho kāyikaṁ pāgabbhiyaṁ dasseti—</span></div><p><div class=verse-container id=mnd10:54.5><span>idaṁ kāyikaṁ pāgabbhiyaṁ dasseti. </span></div><p><div class=verse-container id=mnd10:55.1><span>Katamaṁ vācasikaṁ pāgabbhiyaṁ dasseti? </span></div><p><div class=verse-container id=mnd10:55.2><span>Idhekacco saṅghagatopi vācasikaṁ pāgabbhiyaṁ dasseti, gaṇagatopi vācasikaṁ pāgabbhiyaṁ dasseti, antaragharaṁ paviṭṭhopi vācasikaṁ pāgabbhiyaṁ dasseti. </span></div><p><div class=verse-container id=mnd10:56.1><span>Kathaṁ saṅghagato vācasikaṁ pāgabbhiyaṁ dasseti? </span></div><p><div class=verse-container id=mnd10:56.2><span>Idhekacco saṅghagato acittīkārakato there bhikkhū anāpucchaṁ vā anajjhiṭṭho vā ārāmagatānaṁ bhikkhūnaṁ dhammaṁ bhaṇati, pañhaṁ visajjeti, pātimokkhaṁ uddisati, ṭhitakopi bhaṇati, bāhāvikkhepakopi bhaṇati. </span></div><p><div class=verse-container id=mnd10:56.3><span>Evaṁ saṅghagato vācasikaṁ pāgabbhiyaṁ dasseti. </span></div><p><div class=verse-container id=mnd10:57.1><span>Kathaṁ gaṇagato vācasikaṁ pāgabbhiyaṁ dasseti? </span></div><p><div class=verse-container id=mnd10:57.2><span>Idhekacco gaṇagato acittīkārakato there bhikkhū anāpucchaṁ vā anajjhiṭṭho vā ārāmagatānaṁ bhikkhūnaṁ dhammaṁ bhaṇati, pañhaṁ visajjeti, ṭhitakopi bhaṇati, bāhāvikkhepakopi bhaṇati. </span></div><p><div class=verse-container id=mnd10:57.3><span>Ārāmagatānaṁ bhikkhunīnaṁ upāsakānaṁ upāsikānaṁ dhammaṁ bhaṇati, pañhaṁ visajjeti, ṭhitakopi bhaṇati, bāhāvikkhepakopi bhaṇati. </span></div><p><div class=verse-container id=mnd10:57.4><span>Evaṁ gaṇagato vācasikaṁ pāgabbhiyaṁ dasseti. </span></div><p><div class=verse-container id=mnd10:58.1><span>Kathaṁ antaragharaṁ paviṭṭho vācasikaṁ pāgabbhiyaṁ dasseti? </span></div><p><div class=verse-container id=mnd10:58.2><span>Idhekacco antaragharaṁ paviṭṭho itthiṁ vā kumāriṁ vā evamāha—</span></div><p><div class=verse-container id=mnd10:58.3><span>“itthannāme itthaṅgotte kiṁ atthi? </span></div><p><div class=verse-container id=mnd10:58.4><span>Yāgu atthi, bhattaṁ atthi, khādanīyaṁ atthi. </span></div><p><div class=verse-container id=mnd10:58.5><span>Kiṁ pivissāma, kiṁ bhuñjissāma, kiṁ khādissāma? </span></div><p><div class=verse-container id=mnd10:58.6><span>Kiṁ vā atthi, kiṁ vā me dassathā”ti vippalapati, yā evarūpā vācā palāpo vippalāpo lālappo lālappanā lālappitattaṁ. </span></div><p><div class=verse-container id=mnd10:58.7><span>Evaṁ antaragharaṁ paviṭṭho vācasikaṁ pāgabbhiyaṁ dasseti—</span></div><p><div class=verse-container id=mnd10:58.8><span>idaṁ vācasikaṁ pāgabbhiyaṁ. </span></div><p><div class=verse-container id=mnd10:59.1><span>Katamaṁ cetasikaṁ pāgabbhiyaṁ? </span></div><p><div class=verse-container id=mnd10:59.2><span>Idhekacco na uccā kulā pabbajito samāno uccā kulā pabbajitena saddhiṁ sadisaṁ attānaṁ dahati cittena, na mahākulā pabbajito samāno mahākulā pabbajitena saddhiṁ sadisaṁ attānaṁ dahati cittena, na mahābhogakulā pabbajito samāno mahābhogakulā pabbajitena saddhiṁ sadisaṁ attānaṁ dahati cittena, na uḷārabhogakulā pabbajito samāno … na suttantiko samāno suttantikena saddhiṁ sadisaṁ attānaṁ dahati cittena, na vinayadharo samāno … na dhammakathiko samāno … na āraññiko samāno … na piṇḍapātiko samāno … na paṁsukūliko samāno … na tecīvariko samāno … na sapadānacāriko samāno … na khalupacchābhattiko samāno … na nesajjiko samāno … na yathāsanthatiko samāno … na paṭhamassa jhānassa lābhī samāno paṭhamassa jhānassa lābhinā saddhiṁ sadisaṁ attānaṁ dahati cittena …pe… </span></div><p><div class=verse-container id=mnd10:59.3><span>na nevasaññānāsaññāyatanasamāpattiyā lābhī samāno nevasaññānāsaññāyatanasamāpattiyā lābhinā saddhiṁ sadisaṁ attānaṁ dahati cittena—</span></div><p><div class=verse-container id=mnd10:59.4><span>idaṁ cetasikaṁ pāgabbhiyaṁ. </span></div><p><div class=verse-container id=mnd10:59.5><span>Yassimāni tīṇi pāgabbhiyāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni, so vuccati appagabbhoti—</span></div><p><div class=verse-container id=mnd10:59.6><span>appagabbho. </span></div><p><div class=verse-container id=mnd10:60.1><span>Ajegucchoti. </span></div><p><div class=verse-container id=mnd10:60.2><span>Atthi puggalo jeguccho, atthi ajeguccho. </span></div><p><div class=verse-container id=mnd10:60.3><span>Katamo ca puggalo jeguccho? </span></div><p><div class=verse-container id=mnd10:60.4><span>Idhekacco puggalo dussīlo hoti pāpadhammo asucisaṅkassarasamācāro paṭicchannakammanto assamaṇo samaṇapaṭiñño abrahmacārī brahmacāripaṭiñño antopūti avassuto kasambujāto—</span></div><p><div class=verse-container id=mnd10:60.5><span>ayaṁ vuccati puggalo jeguccho. </span></div><p><div class=verse-container id=mnd10:60.6><span>Atha vā kodhano hoti upāyāsabahulo, appampi vutto samāno abhisajjati kuppati byāpajjati patiṭṭhīyati, kopañca dosañca appaccayañca pātukaroti—</span></div><p><div class=verse-container id=mnd10:60.7><span>ayaṁ vuccati puggalo jeguccho. </span></div><p><div class=verse-container id=mnd10:60.8><span>Atha vā kodhano hoti upanāhī, makkhī hoti paḷāsī, issukī hoti maccharī, saṭho hoti māyāvī, thaddho hoti atimānī, pāpiccho hoti micchādiṭṭhi, sandiṭṭhiparāmāsī hoti ādānaggāhī duppaṭinissaggī—</span></div><p><div class=verse-container id=mnd10:60.9><span>ayaṁ vuccati puggalo jeguccho. </span></div><p><div class=verse-container id=mnd10:61.1><span>Katamo ca puggalo ajeguccho? </span></div><p><div class=verse-container id=mnd10:61.2><span>Idha bhikkhu sīlavā hoti pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu—</span></div><p><div class=verse-container id=mnd10:61.3><span>ayaṁ vuccati puggalo ajeguccho. </span></div><p><div class=verse-container id=mnd10:61.4><span>Atha vā akkodhano hoti anupāyāsabahulo, bahumpi vutto samāno na abhisajjati na kuppati na byāpajjati na patiṭṭhīyati, na kopañca dosañca appaccayañca pātukaroti—</span></div><p><div class=verse-container id=mnd10:61.5><span>ayaṁ vuccati puggalo ajeguccho. </span></div><p><div class=verse-container id=mnd10:61.6><span>Atha vā akkodhano hoti anupanāhī, amakkhī hoti apaḷāsī, anissukī hoti amaccharī, asaṭho hoti amāyāvī, athaddho hoti anatimānī, na pāpiccho hoti na micchādiṭṭhi, asandiṭṭhiparāmāsī hoti anādānaggāhī suppaṭinissaggī—</span></div><p><div class=verse-container id=mnd10:61.7><span>ayaṁ vuccati puggalo ajeguccho. </span></div><p><div class=verse-container id=mnd10:61.8><span>Sabbe bālaputhujjanā jegucchā, puthujjanakalyāṇakaṁ upādāya aṭṭha ariyapuggalā ajegucchāti—</span></div><p><div class=verse-container id=mnd10:61.9><span>appagabbho ajeguccho. </span></div><p><div class=verse-container id=mnd10:62.1><span>Pesuṇeyye ca no yutoti. </span></div><p><div class=verse-container id=mnd10:62.2><span>Pesuññanti idhekacco pisuṇavāco hoti, ito sutvā amutra akkhātā imesaṁ bhedāya, amutra vā sutvā imesaṁ akkhātā amūsaṁ bhedāya. </span></div><p><div class=verse-container id=mnd10:62.3><span>Iti samaggānaṁ vā bhettā, bhinnānaṁ vā anuppadātā, vaggārāmo, vaggarato, vagganandī, vaggakaraṇiṁ vācaṁ bhāsitā hoti—</span></div><p><div class=verse-container id=mnd10:62.4><span>idaṁ vuccati pesuññaṁ. </span></div><p><div class=verse-container id=mnd10:63.1><span>Api ca dvīhi kāraṇehi pesuññaṁ upasaṁharati—</span></div><p><div class=verse-container id=mnd10:63.2><span>piyakamyatāya vā, bhedādhippāyena vā. </span></div><p><div class=verse-container id=mnd10:63.3><span>Kathaṁ piyakamyatāya pesuññaṁ upasaṁharati? </span></div><p><div class=verse-container id=mnd10:63.4><span>“Imassa piyo bhavissāmi, manāpo bhavissāmi, vissāsiko bhavissāmi, abbhantariko bhavissāmi, suhadayo bhavissāmī”ti. </span></div><p><div class=verse-container id=mnd10:63.5><span>Evaṁ piyakamyatāya pesuññaṁ upasaṁharati. </span></div><p><div class=verse-container id=mnd10:63.6><span>Kathaṁ bhedādhippāyena pesuññaṁ upasaṁharati? </span></div><p><div class=verse-container id=mnd10:63.7><span>“Kathaṁ ime nānā assu vinā assu vaggā assu dvedhā assu dvejjhā assu dve pakkhā assu bhijjeyyuṁ na samāgaccheyyuṁ dukkhaṁ na phāsu vihareyyun”ti. </span></div><p><div class=verse-container id=mnd10:63.8><span>Evaṁ bhedādhippāyena pesuññaṁ upasaṁharati. </span></div><p><div class=verse-container id=mnd10:63.9><span>Yassetaṁ pesuññaṁ pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhaṁ, so pesuññe no yuto na yutto na payutto na sammāyuttoti—</span></div><p><div class=verse-container id=mnd10:63.10><span>pesuṇeyye ca no yuto. </span></div><p><div class=verse-container id=mnd10:64.1><span>Tenāha bhagavā—</span></div><p><div class=verse-container id=mnd10:65.1><span>“Patilīno akuhako, </span></div><p><div class=verse-container id=mnd10:65.2><span>apihālu amaccharī; </span></div><p><div class=verse-container id=mnd10:65.3><span>Appagabbho ajeguccho, </span></div><p><div class=verse-container id=mnd10:65.4><span>pesuṇeyye ca no yuto”ti. </span></div><p><div class=verse-container id=mnd10:66.1><span>Sātiyesu anassāvī, </span></div><p><div class=verse-container id=mnd10:66.2><span>atimāne ca no yuto; </span></div><p><div class=verse-container id=mnd10:66.3><span>Saṇho ca paṭibhānavā, </span></div><p><div class=verse-container id=mnd10:66.4><span>na saddho na virajjati. </span></div><p><div class=verse-container id=mnd10:67.1><span>Sātiyesu anassāvīti. </span></div><p><div class=verse-container id=mnd10:67.2><span>Sātiyā vuccanti pañca kāmaguṇā. </span></div><p><div class=verse-container id=mnd10:67.3><span>Kiṅkāraṇā sātiyā vuccanti pañca kāmaguṇā? </span></div><p><div class=verse-container id=mnd10:67.4><span>Yebhuyyena devamanussā pañca kāmaguṇe icchanti sātiyanti patthayanti pihayanti abhijappanti, taṅkāraṇā sātiyā vuccanti pañca kāmaguṇā. </span></div><p><div class=verse-container id=mnd10:67.5><span>Yesaṁ esā sātiyā taṇhā appahīnā tesaṁ cakkhuto rūpataṇhā savati āsavati sandati pavattati, sotato saddataṇhā … ghānato gandhataṇhā … jivhāto rasataṇhā … kāyato phoṭṭhabbataṇhā … manato dhammataṇhā savati āsavati sandati pavattati. </span></div><p><div class=verse-container id=mnd10:67.6><span>Yesaṁ esā sātiyā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā tesaṁ cakkhuto rūpataṇhā na savati nāsavati na sandati na pavattati, sotato saddataṇhā …pe… </span></div><p><div class=verse-container id=mnd10:67.7><span>manato dhammataṇhā na savati nāsavati na sandati na pavattatīti—</span></div><p><div class=verse-container id=mnd10:67.8><span>sātiyesu anassāvī. </span></div><p><div class=verse-container id=mnd10:68.1><span>Atimāne ca no yutoti. </span></div><p><div class=verse-container id=mnd10:68.2><span>Katamo atimāno? </span></div><p><div class=verse-container id=mnd10:68.3><span>Idhekacco paraṁ atimaññati jātiyā vā gottena vā …pe… aññataraññatarena vā vatthunā. </span></div><p><div class=verse-container id=mnd10:68.4><span>Yo evarūpo māno maññanā maññitattaṁ unnati unnamo dhajo sampaggāho ketukamyatā cittassa—</span></div><p><div class=verse-container id=mnd10:68.5><span>ayaṁ vuccati atimāno. </span></div><p><div class=verse-container id=mnd10:68.6><span>Yasseso atimāno pahīno samucchinno vūpasanto paṭipassaddho abhabbuppattiko ñāṇagginā daḍḍho, so atimāne ca no yuto na yutto nappayutto na sammāyuttoti—</span></div><p><div class=verse-container id=mnd10:68.7><span>atimāne ca no yuto. </span></div><p><div class=verse-container id=mnd10:69.1><span>Saṇho ca paṭibhānavāti. </span></div><p><div class=verse-container id=mnd10:69.2><span>Saṇhoti saṇhena kāyakammena samannāgatoti saṇho, saṇhena vacīkammena … saṇhena manokammena samannāgatoti saṇho, saṇhehi satipaṭṭhānehi samannāgatoti saṇho, saṇhehi sammappadhānehi … saṇhehi iddhipādehi … saṇhehi indriyehi … saṇhehi balehi … saṇhehi bojjhaṅgehi samannāgatoti saṇho, saṇhena ariyena aṭṭhaṅgikena maggena samannāgatoti—</span></div><p><div class=verse-container id=mnd10:69.3><span>saṇho. </span></div><p><div class=verse-container id=mnd10:70.1><span>Paṭibhānavāti tayo paṭibhānavanto—</span></div><p><div class=verse-container id=mnd10:70.2><span>pariyattipaṭibhānavā, paripucchāpaṭibhānavā, adhigamapaṭibhānavā. </span></div><p><div class=verse-container id=mnd10:70.3><span>Katamo pariyattipaṭibhānavā? </span></div><p><div class=verse-container id=mnd10:70.4><span>Idhekaccassa pakatiyā pariyāpuṭaṁ hoti—</span></div><p><div class=verse-container id=mnd10:70.5><span>suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ, tassa pariyattiṁ nissāya paṭibhāyati—</span></div><p><div class=verse-container id=mnd10:70.6><span>ayaṁ pariyattipaṭibhānavā. </span></div><p><div class=verse-container id=mnd10:70.7><span>Katamo paripucchāpaṭibhānavā? </span></div><p><div class=verse-container id=mnd10:70.8><span>Idhekacco paripucchitā hoti attatthe ca ñāyatthe ca lakkhaṇe ca kāraṇe ca ṭhānāṭhāne ca, tassa taṁ paripucchaṁ nissāya paṭibhāyati—</span></div><p><div class=verse-container id=mnd10:70.9><span>ayaṁ paripucchāpaṭibhānavā. </span></div><p><div class=verse-container id=mnd10:70.10><span>Katamo adhigamapaṭibhānavā? </span></div><p><div class=verse-container id=mnd10:70.11><span>Idhekaccassa adhigatā honti cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo cattāro ariyamaggā cattāri sāmaññaphalāni catasso paṭisambhidāyo cha abhiññāyo, </span></div><p><div class=verse-container id=mnd10:70.12><span>tassa attho ñāto dhammo ñāto nirutti ñātā, </span></div><p><div class=verse-container id=mnd10:70.13><span>atthe ñāte attho paṭibhāyati, </span></div><p><div class=verse-container id=mnd10:70.14><span>dhamme ñāte dhammo paṭibhāyati, </span></div><p><div class=verse-container id=mnd10:70.15><span>niruttiyā ñātāya nirutti paṭibhāyati; </span></div><p><div class=verse-container id=mnd10:70.16><span>imesu tīsu ñāṇesu ñāṇaṁ paṭibhānapaṭisambhidā. </span></div><p><div class=verse-container id=mnd10:70.17><span>Imāya paṭibhānapaṭisambhidāya upeto samupeto upagato samupagato upapanno samupapanno samannāgato so vuccati paṭibhānavā. </span></div><p><div class=verse-container id=mnd10:70.18><span>Yassa pariyatti natthi, paripucchā natthi, adhigamo natthi, kiṁ tassa paṭibhāyissatīti—</span></div><p><div class=verse-container id=mnd10:70.19><span>saṇho ca paṭibhānavā. </span></div><p><div class=verse-container id=mnd10:71.1><span>Na saddho na virajjatīti. </span></div><p><div class=verse-container id=mnd10:71.2><span>Na saddhoti sāmaṁ sayaṁ abhiññātaṁ attapaccakkhaṁ dhammaṁ na kassaci saddahati aññassa samaṇassa vā brāhmaṇassa vā devassa vā mārassa vā brahmuno vā. </span></div><p><div class=verse-container id=mnd10:71.3><span>“Sabbe saṅkhārā aniccā”ti sāmaṁ sayaṁ abhiññātaṁ …pe… </span></div><p><div class=verse-container id=mnd10:71.4><span>“sabbe saṅkhārā dukkhā”ti … </span></div><p><div class=verse-container id=mnd10:71.5><span>“sabbe dhammā anattā”ti … </span></div><p><div class=verse-container id=mnd10:71.6><span>“avijjāpaccayā saṅkhārā”ti …pe… </span></div><p><div class=verse-container id=mnd10:71.7><span>“jātipaccayā jarāmaraṇan”ti … </span></div><p><div class=verse-container id=mnd10:71.8><span>“avijjānirodhā saṅkhāranirodho”ti …pe… </span></div><p><div class=verse-container id=mnd10:71.9><span>“jātinirodhā jarāmaraṇanirodho”ti … </span></div><p><div class=verse-container id=mnd10:71.10><span>“idaṁ dukkhan”ti …pe… </span></div><p><div class=verse-container id=mnd10:71.11><span>“ayaṁ dukkhanirodhagāminī paṭipadā”ti … </span></div><p><div class=verse-container id=mnd10:71.12><span>“ime āsavā”ti …pe… </span></div><p><div class=verse-container id=mnd10:71.13><span>“ayaṁ āsavanirodhagāminī paṭipadā”ti … </span></div><p><div class=verse-container id=mnd10:71.14><span>“ime dhammā abhiññeyyā”ti …pe… </span></div><p><div class=verse-container id=mnd10:71.15><span>“ime dhammā sacchikātabbā”ti sāmaṁ sayaṁ abhiññātaṁ …pe… </span></div><p><div class=verse-container id=mnd10:71.16><span>channaṁ phassāyatanānaṁ samudayañca atthaṅgamañca assādañca ādīnavañca nissaraṇañca, pañcannaṁ upādānakkhandhānaṁ samudayañca …pe… </span></div><p><div class=verse-container id=mnd10:71.17><span>catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca sāmaṁ sayaṁ abhiññātaṁ …pe… </span></div><p><div class=verse-container id=mnd10:71.18><span>“yaṁ kiñci samudayadhammaṁ sabbaṁ taṁ nirodhadhamman”ti sāmaṁ sayaṁ abhiññātaṁ attapaccakkhaṁ dhammaṁ na kassaci saddahati aññassa samaṇassa vā brāhmaṇassa vā devassa vā mārassa vā brahmuno vā. </span></div><p><div class=verse-container id=mnd10:72.1><span>Vuttañhetaṁ bhagavatā—</span></div><p><div class=verse-container id=mnd10:72.2><span>“saddahasi tvaṁ, sāriputta, saddhindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānaṁ; </span></div><p><div class=verse-container id=mnd10:72.3><span>vīriyindriyaṁ … </span></div><p><div class=verse-container id=mnd10:72.4><span>satindriyaṁ … </span></div><p><div class=verse-container id=mnd10:72.5><span>samādhindriyaṁ … </span></div><p><div class=verse-container id=mnd10:72.6><span>paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānan”ti? </span></div><p><div class=verse-container id=mnd10:73.1><span>“Na khvāhaṁ ettha, bhante, bhagavato saddhāya gacchāmi saddhindriyaṁ … </span></div><p><div class=verse-container id=mnd10:73.2><span>vīriyindriyaṁ … </span></div><p><div class=verse-container id=mnd10:73.3><span>satindriyaṁ … </span></div><p><div class=verse-container id=mnd10:73.4><span>samādhindriyaṁ … </span></div><p><div class=verse-container id=mnd10:73.5><span>paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānaṁ. </span></div><p><div class=verse-container id=mnd10:73.6><span>Yesaṁ hetaṁ, bhante, aññātaṁ assa adiṭṭhaṁ aviditaṁ asacchikataṁ aphassitaṁ paññāya, te tattha paresaṁ saddhāya gaccheyyuṁ saddhindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānaṁ. </span></div><p><div class=verse-container id=mnd10:73.7><span>Vīriyindriyaṁ … </span></div><p><div class=verse-container id=mnd10:73.8><span>satindriyaṁ … </span></div><p><div class=verse-container id=mnd10:73.9><span>samādhindriyaṁ … </span></div><p><div class=verse-container id=mnd10:73.10><span>paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānaṁ. </span></div><p><div class=verse-container id=mnd10:73.11><span>Yesañca kho etaṁ, bhante, ñātaṁ diṭṭhaṁ viditaṁ sacchikataṁ phassitaṁ paññāya, nikkaṅkhā te tattha nibbicikicchā. </span></div><p><div class=verse-container id=mnd10:73.12><span>Saddhindriyaṁ … </span></div><p><div class=verse-container id=mnd10:73.13><span>vīriyindriyaṁ … </span></div><p><div class=verse-container id=mnd10:73.14><span>satindriyaṁ … </span></div><p><div class=verse-container id=mnd10:73.15><span>samādhindriyaṁ … </span></div><p><div class=verse-container id=mnd10:73.16><span>paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānaṁ. </span></div><p><div class=verse-container id=mnd10:73.17><span>Mayhañca kho etaṁ, bhante, ñātaṁ diṭṭhaṁ viditaṁ sacchikataṁ phassitaṁ paññāya, nikkaṅkhohaṁ tattha nibbicikiccho. </span></div><p><div class=verse-container id=mnd10:73.18><span>Saddhindriyaṁ … </span></div><p><div class=verse-container id=mnd10:73.19><span>vīriyindriyaṁ … </span></div><p><div class=verse-container id=mnd10:73.20><span>satindriyaṁ … </span></div><p><div class=verse-container id=mnd10:73.21><span>samādhindriyaṁ … </span></div><p><div class=verse-container id=mnd10:73.22><span>paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānan”ti. </span></div><p><div class=verse-container id=mnd10:74.1><span>“Sādhu sādhu, sāriputta. </span></div><p><div class=verse-container id=mnd10:74.2><span>Yesañhetaṁ, sāriputta, aññātaṁ assa adiṭṭhaṁ aviditaṁ asacchikataṁ aphassitaṁ paññāya, te tattha paresaṁ saddhāya gaccheyyuṁ saddhindriyaṁ …pe… </span></div><p><div class=verse-container id=mnd10:74.3><span>paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānan”ti. </span></div><p><div class=verse-container id=mnd10:75.1><span>Assaddho akataññū ca, </span></div><p><div class=verse-container id=mnd10:75.2><span>sandhicchedo ca yo naro; </span></div><p><div class=verse-container id=mnd10:75.3><span>Hatāvakāso vantāso, </span></div><p><div class=verse-container id=mnd10:75.4><span>sa ve uttamaporisoti. </span></div><p><div class=verse-container id=mnd10:76.1><span>Na saddho na virajjatīti. </span></div><p><div class=verse-container id=mnd10:76.2><span>Sabbe bālaputhujjanā rajjanti, puthujjanakalyāṇakaṁ upādāya satta sekkhā virajjanti. </span></div><p><div class=verse-container id=mnd10:76.3><span>Arahā neva rajjati no virajjati, viratto so khayā rāgassa vītarāgattā khayā dosassa vītadosattā, khayā mohassa vītamohattā. </span></div><p><div class=verse-container id=mnd10:76.4><span>So vuṭṭhavāso ciṇṇacaraṇo …pe… jātimaraṇasaṁsāro natthi tassa punabbhavoti—</span></div><p><div class=verse-container id=mnd10:76.5><span>na saddho na virajjati. </span></div><p><div class=verse-container id=mnd10:77.1><span>Tenāha bhagavā—</span></div><p><div class=verse-container id=mnd10:78.1><span>“Sātiyesu anassāvī, </span></div><p><div class=verse-container id=mnd10:78.2><span>atimāne ca no yuto; </span></div><p><div class=verse-container id=mnd10:78.3><span>Saṇho ca paṭibhānavā, </span></div><p><div class=verse-container id=mnd10:78.4><span>na saddho na virajjatī”ti. </span></div><p><div class=verse-container id=mnd10:79.1><span>Lābhakamyā na sikkhati, </span></div><p><div class=verse-container id=mnd10:79.2><span>alābhe ca na kuppati; </span></div><p><div class=verse-container id=mnd10:79.3><span>Aviruddho ca taṇhāya, </span></div><p><div class=verse-container id=mnd10:79.4><span>rasesu nānugijjhati. </span></div><p><div class=verse-container id=mnd10:80.1><span>Lābhakamyā na sikkhati, alābhe ca na kuppatīti. </span></div><p><div class=verse-container id=mnd10:80.2><span>Kathaṁ lābhakamyā sikkhati? </span></div><p><div class=verse-container id=mnd10:80.3><span>Idha, bhikkhave, bhikkhu bhikkhuṁ passati lābhiṁ cīvarapiṇḍapātasenāsanagilānapaccayabhesajjaparikkhārānaṁ. </span></div><p><div class=verse-container id=mnd10:80.4><span>Tassa evaṁ hoti—</span></div><p><div class=verse-container id=mnd10:80.5><span>“kena nu kho ayamāyasmā lābhī cīvarapiṇḍapātasenāsanagilānapaccayabhesajjaparikkhārānan”ti? </span></div><p><div class=verse-container id=mnd10:80.6><span>Tassa evaṁ hoti—</span></div><p><div class=verse-container id=mnd10:80.7><span>“ayaṁ kho āyasmā suttantiko, tenāyamāyasmā lābhī cīvarapiṇḍapātasenāsanagilānapaccayabhesajjaparikkhārānan”ti. </span></div><p><div class=verse-container id=mnd10:80.8><span>So lābhahetu lābhapaccayā lābhakāraṇā lābhābhinibbattiyā lābhaṁ paripācento suttantaṁ pariyāpuṇāti. </span></div><p><div class=verse-container id=mnd10:80.9><span>Evampi lābhakamyā sikkhati. </span></div><p><div class=verse-container id=mnd10:81.1><span>Atha vā bhikkhu bhikkhuṁ passati lābhiṁ cīvarapiṇḍapātasenāsanagilānapaccayabhesajjaparikkhārānaṁ. </span></div><p><div class=verse-container id=mnd10:81.2><span>Tassa evaṁ hoti—</span></div><p><div class=verse-container id=mnd10:81.3><span>“kena nu kho ayamāyasmā lābhī cīvarapiṇḍapātasenāsanagilānapaccayabhesajjaparikkhārānan”ti? </span></div><p><div class=verse-container id=mnd10:81.4><span>Tassa evaṁ hoti—</span></div><p><div class=verse-container id=mnd10:81.5><span>“ayaṁ kho āyasmā vinayadharo …pe… </span></div><p><div class=verse-container id=mnd10:81.6><span>dhammakathiko … </span></div><p><div class=verse-container id=mnd10:81.7><span>ābhidhammiko, tenāyamāyasmā lābhī cīvarapiṇḍapātasenāsanagilānapaccayabhesajjaparikkhārānan”ti. </span></div><p><div class=verse-container id=mnd10:81.8><span>So lābhahetu lābhapaccayā lābhakāraṇā lābhābhinibbattiyā lābhaṁ paripācento abhidhammaṁ pariyāpuṇāti. </span></div><p><div class=verse-container id=mnd10:81.9><span>Evampi lābhakamyā sikkhati. </span></div><p><div class=verse-container id=mnd10:82.1><span>Atha vā bhikkhu bhikkhuṁ passati lābhiṁ cīvarapiṇḍapātasenāsanagilānapaccayabhesajjaparikkhārānaṁ. </span></div><p><div class=verse-container id=mnd10:82.2><span>Tassa evaṁ hoti—</span></div><p><div class=verse-container id=mnd10:82.3><span>“kena nu kho ayamāyasmā lābhī cīvarapiṇḍapātasenāsanagilānapaccayabhesajjaparikkhārānan”ti? </span></div><p><div class=verse-container id=mnd10:82.4><span>Tassa evaṁ hoti—</span></div><p><div class=verse-container id=mnd10:82.5><span>“ayaṁ kho āyasmā āraññiko … </span></div><p><div class=verse-container id=mnd10:82.6><span>piṇḍapātiko … </span></div><p><div class=verse-container id=mnd10:82.7><span>paṁsukūliko … </span></div><p><div class=verse-container id=mnd10:82.8><span>tecīvariko … </span></div><p><div class=verse-container id=mnd10:82.9><span>sapadānacāriko … </span></div><p><div class=verse-container id=mnd10:82.10><span>khalupacchābhattiko … </span></div><p><div class=verse-container id=mnd10:82.11><span>nesajjiko … </span></div><p><div class=verse-container id=mnd10:82.12><span>yathāsanthatiko, tenāyamāyasmā lābhī cīvarapiṇḍapātasenāsanagilānapaccayabhesajjaparikkhārānan”ti. </span></div><p><div class=verse-container id=mnd10:82.13><span>So lābhahetu lābhapaccayā lābhakāraṇā lābhābhinibbattiyā lābhaṁ paripācento āraññiko hoti …pe… </span></div><p><div class=verse-container id=mnd10:82.14><span>yathāsanthatiko hoti. </span></div><p><div class=verse-container id=mnd10:82.15><span>Evampi lābhakamyā sikkhati. </span></div><p><div class=verse-container id=mnd10:83.1><span>Kathaṁ na lābhakamyā sikkhati? </span></div><p><div class=verse-container id=mnd10:83.2><span>Idha bhikkhu na lābhahetu, na lābhapaccayā, na lābhakāraṇā, na lābhābhinibbattiyā, na lābhaṁ paripācento, yāvadeva attadamatthāya attasamatthāya attaparinibbāpanatthāya suttantaṁ pariyāpuṇāti, vinayaṁ pariyāpuṇāti, abhidhammaṁ pariyāpuṇāti. </span></div><p><div class=verse-container id=mnd10:83.3><span>Evampi na lābhakamyā sikkhati. </span></div><p><div class=verse-container id=mnd10:84.1><span>Atha vā bhikkhu na lābhahetu, na lābhapaccayā, na lābhakāraṇā, na lābhābhinibbattiyā, na lābhaṁ paripācento, yāvadeva appicchaññeva nissāya santuṭṭhiññeva nissāya sallekhaññeva nissāya pavivekaññeva nissāya idamatthitaññeva nissāya āraññiko hoti, piṇḍapātiko hoti, paṁsukūliko hoti, tecīvariko hoti, sapadānacāriko hoti, khalupacchābhattiko hoti, nesajjiko hoti, yathāsanthatiko hoti. </span></div><p><div class=verse-container id=mnd10:84.2><span>Evampi na lābhakamyā sikkhatīti—</span></div><p><div class=verse-container id=mnd10:84.3><span>lābhakamyā na sikkhati. </span></div><p><div class=verse-container id=mnd10:85.1><span>Alābhe ca na kuppatīti. </span></div><p><div class=verse-container id=mnd10:85.2><span>Kathaṁ alābhe kuppati? </span></div><p><div class=verse-container id=mnd10:85.3><span>Idhekacco “kulaṁ vā na labhāmi, gaṇaṁ vā na labhāmi, āvāsaṁ vā na labhāmi, lābhaṁ vā na labhāmi, yasaṁ vā na labhāmi, pasaṁsaṁ vā na labhāmi, sukhaṁ vā na labhāmi, cīvaraṁ vā na labhāmi, piṇḍapātaṁ vā na labhāmi, senāsanaṁ vā na labhāmi, gilānapaccayabhesajjaparikkhāraṁ vā na labhāmi, gilānupaṭṭhākaṁ vā na labhāmi, appaññātomhī”ti kuppati byāpajjati patiṭṭhīyati, kopañca dosañca appaccayañca pātukaroti. </span></div><p><div class=verse-container id=mnd10:85.4><span>Evaṁ alābhe kuppati. </span></div><p><div class=verse-container id=mnd10:86.1><span>Kathaṁ alābhe na kuppati? </span></div><p><div class=verse-container id=mnd10:86.2><span>Idha bhikkhu “kulaṁ vā na labhāmi gaṇaṁ vā na labhāmi …pe… </span></div><p><div class=verse-container id=mnd10:86.3><span>appaññātomhī”ti na kuppati na byāpajjati na patiṭṭhīyati, na kopañca dosañca appaccayañca pātukaroti. </span></div><p><div class=verse-container id=mnd10:86.4><span>Evaṁ alābhe na kuppatīti—</span></div><p><div class=verse-container id=mnd10:86.5><span>lābhakamyā na sikkhati alābhe ca na kuppati. </span></div><p><div class=verse-container id=mnd10:87.1><span>Aviruddho ca taṇhāya, rasesu nānugijjhatīti. </span></div><p><div class=verse-container id=mnd10:87.2><span>Viruddhoti yo cittassa āghāto paṭighāto, paṭighaṁ paṭivirodho, kopo pakopo sampakopo, doso padoso sampadoso, cittassa byāpatti manopadoso, kodho kujjhanā kujjhitattaṁ, doso dussanā dussitattaṁ, byāpatti byāpajjanā byāpajjitattaṁ virodho paṭivirodho, caṇḍikkaṁ, asuropo, anattamanatā cittassa—</span></div><p><div class=verse-container id=mnd10:87.3><span>ayaṁ vuccati virodho. </span></div><p><div class=verse-container id=mnd10:87.4><span>Yasseso virodho pahīno samucchinno vūpasanto paṭipassaddho abhabbuppattiko ñāṇagginā daḍḍho, so vuccati aviruddho. </span></div><p><div class=verse-container id=mnd10:87.5><span>Taṇhāti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā. </span></div><p><div class=verse-container id=mnd10:87.6><span>Rasoti mūlaraso khandharaso tacaraso pattaraso puppharaso phalaraso, ambilaṁ madhuraṁ tittakaṁ kaṭukaṁ loṇikaṁ khārikaṁ lambikaṁ kasāvo sādu asādu sītaṁ uṇhaṁ. </span></div><p><div class=verse-container id=mnd10:87.7><span>Santeke samaṇabrāhmaṇā rasagiddhā. </span></div><p><div class=verse-container id=mnd10:87.8><span>Te jivhaggena rasaggāni pariyesantā āhiṇḍanti, te ambilaṁ labhitvā anambilaṁ pariyesanti, anambilaṁ labhitvā ambilaṁ pariyesanti; </span></div><p><div class=verse-container id=mnd10:87.9><span>madhuraṁ labhitvā amadhuraṁ pariyesanti, amadhuraṁ labhitvā madhuraṁ pariyesanti; </span></div><p><div class=verse-container id=mnd10:87.10><span>tittakaṁ labhitvā atittakaṁ pariyesanti, atittakaṁ labhitvā tittakaṁ pariyesanti; </span></div><p><div class=verse-container id=mnd10:87.11><span>kaṭukaṁ labhitvā akaṭukaṁ pariyesanti, akaṭukaṁ labhitvā kaṭukaṁ pariyesanti; </span></div><p><div class=verse-container id=mnd10:87.12><span>loṇikaṁ labhitvā aloṇikaṁ pariyesanti, aloṇikaṁ labhitvā loṇikaṁ pariyesanti; </span></div><p><div class=verse-container id=mnd10:87.13><span>khārikaṁ labhitvā akhārikaṁ pariyesanti, akhārikaṁ labhitvā khārikaṁ pariyesanti; </span></div><p><div class=verse-container id=mnd10:87.14><span>lambikaṁ labhitvā kasāvaṁ pariyesanti, kasāvaṁ labhitvā lambikaṁ pariyesanti; </span></div><p><div class=verse-container id=mnd10:87.15><span>sāduṁ labhitvā asāduṁ pariyesanti, asāduṁ labhitvā sāduṁ pariyesanti; </span></div><p><div class=verse-container id=mnd10:87.16><span>sītaṁ labhitvā uṇhaṁ pariyesanti, uṇhaṁ labhitvā sītaṁ pariyesanti. </span></div><p><div class=verse-container id=mnd10:87.17><span>Te yaṁ yaṁ labhitvā tena tena na santussanti aparāparaṁ pariyesanti, manāpikesu rasesu rattā giddhā gadhitā mucchitā ajjhosannā laggā laggitā palibuddhā. </span></div><p><div class=verse-container id=mnd10:87.18><span>Yassesā rasataṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so paṭisaṅkhā yoniso āhāraṁ āhāreti—</span></div><p><div class=verse-container id=mnd10:87.19><span>neva davāya na madāya na maṇḍanāya na vibhūsanāya, yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya. </span></div><p><div class=verse-container id=mnd10:87.20><span>Iti purāṇañca vedanaṁ paṭihaṅkhāmi, navañca vedanaṁ na uppādessāmi, yātrā ca me bhavissati anavajjatā ca phāsuvihāro ca. </span></div><p><div class=verse-container id=mnd10:88.1><span>Yathā vanaṁ ālimpeyya yāvadeva ropanatthāya, yathā vā pana akkhaṁ abbhañjeyya yāvadeva bhārassa nittharaṇatthāya, yathā vā pana puttamaṁsaṁ āhāraṁ āhareyya yāvadeva kantārassa nittharaṇatthāya; </span></div><p><div class=verse-container id=mnd10:88.2><span>evamevaṁ bhikkhu paṭisaṅkhā yoniso āhāraṁ āhāreti—</span></div><p><div class=verse-container id=mnd10:88.3><span>“neva davāya …pe… phāsuvihāro cā”ti. </span></div><p><div class=verse-container id=mnd10:88.4><span>Rasataṇhaṁ pajahati vinodeti byantiṁ karoti anabhāvaṁ gameti, rasataṇhāya ārato assa virato paṭivirato nikkhanto nissaṭo vippamutto visaññutto vimariyādikatena cetasā viharatīti—</span></div><p><div class=verse-container id=mnd10:88.5><span>aviruddho ca taṇhāya rasesu nānugijjhati. </span></div><p><div class=verse-container id=mnd10:89.1><span>Tenāha bhagavā—</span></div><p><div class=verse-container id=mnd10:90.1><span>“Lābhakamyā na sikkhati, </span></div><p><div class=verse-container id=mnd10:90.2><span>alābhe ca na kuppati; </span></div><p><div class=verse-container id=mnd10:90.3><span>Aviruddho ca taṇhāya, </span></div><p><div class=verse-container id=mnd10:90.4><span>rasesu nānugijjhatī”ti. </span></div><p><div class=verse-container id=mnd10:91.1><span>Upekkhako sadā sato, </span></div><p><div class=verse-container id=mnd10:91.2><span>na loke maññate samaṁ; </span></div><p><div class=verse-container id=mnd10:91.3><span>Na visesī na nīceyyo, </span></div><p><div class=verse-container id=mnd10:91.4><span>tassa no santi ussadā. </span></div><p><div class=verse-container id=mnd10:92.1><span>Upekkhako sadā satoti. </span></div><p><div class=verse-container id=mnd10:92.2><span>Upekkhakoti chaḷaṅgupekkhāya samannāgato. </span></div><p><div class=verse-container id=mnd10:92.3><span>Cakkhunā rūpaṁ disvā neva sumano hoti na dummano, upekkhako viharati sato sampajāno. </span></div><p><div class=verse-container id=mnd10:92.4><span>Sotena saddaṁ sutvā …pe… </span></div><p><div class=verse-container id=mnd10:92.5><span>manasā dhammaṁ viññāya neva sumano hoti na dummano, upekkhako viharati sato sampajāno. </span></div><p><div class=verse-container id=mnd10:92.6><span>Cakkhunā rūpaṁ disvā manāpaṁ nābhigijjhati nābhihaṁsati na rāgaṁ janeti, tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ. </span></div><p><div class=verse-container id=mnd10:92.7><span>Cakkhunā kho paneva rūpaṁ disvā amanāpaṁ na maṅku hoti appatiṭṭhitacitto alīnamanaso abyāpannacetaso, tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ. </span></div><p><div class=verse-container id=mnd10:92.8><span>Sotena saddaṁ sutvā … </span></div><p><div class=verse-container id=mnd10:92.9><span>ghānena gandhaṁ ghāyitvā … </span></div><p><div class=verse-container id=mnd10:92.10><span>jivhāya rasaṁ sāyitvā … </span></div><p><div class=verse-container id=mnd10:92.11><span>kāyena phoṭṭhabbaṁ phusitvā … </span></div><p><div class=verse-container id=mnd10:92.12><span>manasā dhammaṁ viññāya manāpaṁ nābhigijjhati nābhihaṁsati na rāgaṁ janeti, tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ. </span></div><p><div class=verse-container id=mnd10:92.13><span>Manasā kho paneva dhammaṁ viññāya amanāpaṁ na maṅku hoti appatiṭṭhitacitto alīnamanaso abyāpannacetaso, tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ. </span></div><p><div class=verse-container id=mnd10:93.1><span>Cakkhunā rūpaṁ disvā manāpāmanāpesu rūpesu tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ. </span></div><p><div class=verse-container id=mnd10:93.2><span>Sotena saddaṁ sutvā …pe… </span></div><p><div class=verse-container id=mnd10:93.3><span>manasā dhammaṁ viññāya manāpāmanāpesu dhammesu tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ. </span></div><p><div class=verse-container id=mnd10:94.1><span>Cakkhunā rūpaṁ disvā rajanīye na rajjati, dussanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati. </span></div><p><div class=verse-container id=mnd10:94.2><span>Sotena saddaṁ sutvā …pe… </span></div><p><div class=verse-container id=mnd10:94.3><span>manasā dhammaṁ viññāya rajanīye na rajjati dussanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati. </span></div><p><div class=verse-container id=mnd10:94.4><span>Diṭṭhe diṭṭhamatto, sute sutamatto, mute mutamatto, viññāte viññātamatto. </span></div><p><div class=verse-container id=mnd10:94.5><span>Diṭṭhe na limpati, sute na limpati, mute na limpati, viññāte na limpati. </span></div><p><div class=verse-container id=mnd10:94.6><span>Diṭṭhe anūpayo anapāyo anissito appaṭibaddho vippamutto visaññutto vimariyādikatena cetasā viharati. </span></div><p><div class=verse-container id=mnd10:94.7><span>Sute … </span></div><p><div class=verse-container id=mnd10:94.8><span>mute … </span></div><p><div class=verse-container id=mnd10:94.9><span>viññāte anūpayo anapāyo anissito appaṭibaddho vippamutto visaññutto vimariyādikatena cetasā viharati. </span></div><p><div class=verse-container id=mnd10:95.1><span>Saṁvijjati arahato cakkhu, passati arahā cakkhunā rūpaṁ. </span></div><p><div class=verse-container id=mnd10:95.2><span>Chandarāgo arahato natthi, suvimuttacitto arahā. </span></div><p><div class=verse-container id=mnd10:95.3><span>Saṁvijjati arahato sotaṁ, suṇāti arahā sotena saddaṁ. </span></div><p><div class=verse-container id=mnd10:95.4><span>Chandarāgo arahato natthi, suvimuttacitto arahā. </span></div><p><div class=verse-container id=mnd10:95.5><span>Saṁvijjati arahato ghānaṁ, ghāyati arahā ghānena gandhaṁ. </span></div><p><div class=verse-container id=mnd10:95.6><span>Chandarāgo arahato natthi, suvimuttacitto arahā. </span></div><p><div class=verse-container id=mnd10:95.7><span>Saṁvijjati arahato jivhā, sāyati arahā jivhāya rasaṁ …pe… </span></div><p><div class=verse-container id=mnd10:95.8><span>saṁvijjati arahato kāyo, phusati arahā kāyena phoṭṭhabbaṁ …pe… </span></div><p><div class=verse-container id=mnd10:95.9><span>saṁvijjati arahato mano, vijānāti arahā manasā dhammaṁ. </span></div><p><div class=verse-container id=mnd10:95.10><span>Chandarāgo arahato natthi suvimuttacitto arahā. </span></div><p><div class=verse-container id=mnd10:96.1><span>Cakkhu rūpārāmaṁ rūparataṁ rūpasammuditaṁ, taṁ arahato dantaṁ guttaṁ rakkhitaṁ saṁvutaṁ, tassa ca saṁvarāya dhammaṁ deseti. </span></div><p><div class=verse-container id=mnd10:96.2><span>Sotaṁ saddārāmaṁ …pe… </span></div><p><div class=verse-container id=mnd10:96.3><span>ghānaṁ gandhārāmaṁ … </span></div><p><div class=verse-container id=mnd10:96.4><span>jivhā rasārāmā rasaratā rasasammuditā, sā arahato dantā guttā rakkhitā saṁvutā, tassā ca saṁvarāya dhammaṁ deseti. </span></div><p><div class=verse-container id=mnd10:96.5><span>Kāyo phoṭṭhabbārāmo …pe… </span></div><p><div class=verse-container id=mnd10:96.6><span>mano dhammārāmo dhammarato dhammasammudito, so arahato danto gutto rakkhito saṁvuto, tassa ca saṁvarāya dhammaṁ deseti. </span></div><p><div class=verse-container id=mnd10:97.1><span>“Dantaṁ nayanti samitiṁ, </span></div><p><div class=verse-container id=mnd10:97.2><span>dantaṁ rājābhirūhati; </span></div><p><div class=verse-container id=mnd10:97.3><span>Danto seṭṭho manussesu, </span></div><p><div class=verse-container id=mnd10:97.4><span>yotivākyaṁ titikkhati. </span></div><p><div class=verse-container id=mnd10:98.1><span>Varamassatarā dantā, </span></div><p><div class=verse-container id=mnd10:98.2><span>ājānīyā ca sindhavā; </span></div><p><div class=verse-container id=mnd10:98.3><span>Kuñjarā ca mahānāgā, </span></div><p><div class=verse-container id=mnd10:98.4><span>attadanto tato varaṁ. </span></div><p><div class=verse-container id=mnd10:99.1><span>Na hi etehi yānehi, </span></div><p><div class=verse-container id=mnd10:99.2><span>gaccheyya agataṁ disaṁ; </span></div><p><div class=verse-container id=mnd10:99.3><span>Yathāttanā sudantena, </span></div><p><div class=verse-container id=mnd10:99.4><span>danto dantena gacchati. </span></div><p><div class=verse-container id=mnd10:100.1><span>Vidhāsu na vikampanti, </span></div><p><div class=verse-container id=mnd10:100.2><span>vippamuttā punabbhavā; </span></div><p><div class=verse-container id=mnd10:100.3><span>Dantabhūmimanuppattā, </span></div><p><div class=verse-container id=mnd10:100.4><span>te loke vijitāvino. </span></div><p><div class=verse-container id=mnd10:101.1><span>Yassindriyāni bhāvitāni, </span></div><p><div class=verse-container id=mnd10:101.2><span>Ajjhattaṁ bahiddhā ca sabbaloke; </span></div><p><div class=verse-container id=mnd10:101.3><span>Nibbijjha imaṁ parañca lokaṁ, </span></div><p><div class=verse-container id=mnd10:101.4><span>Kālaṁ kaṅkhati bhāvito sa danto”ti. </span></div><p><div class=verse-container id=mnd10:102.1><span>Upekkhako sadāti. </span></div><p><div class=verse-container id=mnd10:102.2><span>Sadā sabbadā sabbakālaṁ niccakālaṁ dhuvakālaṁ …pe… </span></div><p><div class=verse-container id=mnd10:102.3><span>pacchime vayokhandhe. </span></div><p><div class=verse-container id=mnd10:102.4><span>Satoti catūhi kāraṇehi sato—</span></div><p><div class=verse-container id=mnd10:102.5><span>kāye kāyānupassanāsatipaṭṭhānaṁ bhāvento sato, </span></div><p><div class=verse-container id=mnd10:102.6><span>vedanāsu … </span></div><p><div class=verse-container id=mnd10:102.7><span>citte … </span></div><p><div class=verse-container id=mnd10:102.8><span>dhammesu dhammānupassanāsatipaṭṭhānaṁ bhāvento sato …pe… </span></div><p><div class=verse-container id=mnd10:102.9><span>so vuccati satoti—</span></div><p><div class=verse-container id=mnd10:102.10><span>upekkhako sadā sato. </span></div><p><div class=verse-container id=mnd10:103.1><span>Na loke maññate samanti. </span></div><p><div class=verse-container id=mnd10:103.2><span>“Sadisohamasmī”ti mānaṁ na janeti jātiyā vā gottena vā …pe… aññataraññatarena vā vatthunāti—</span></div><p><div class=verse-container id=mnd10:103.3><span>na loke maññate samaṁ. </span></div><p><div class=verse-container id=mnd10:104.1><span>Na visesī na nīceyyoti. </span></div><p><div class=verse-container id=mnd10:104.2><span>“Seyyohamasmī”ti atimānaṁ na janeti jātiyā vā gottena vā …pe… aññataraññatarena vā vatthunā. </span></div><p><div class=verse-container id=mnd10:104.3><span>“Hīnohamasmī”ti omānaṁ na janeti jātiyā vā gottena vā …pe… aññataraññatarena vā vatthunāti—</span></div><p><div class=verse-container id=mnd10:104.4><span>na visesī na nīceyyo. </span></div><p><div class=verse-container id=mnd10:105.1><span>Tassa no santi ussadāti. </span></div><p><div class=verse-container id=mnd10:105.2><span>Tassāti arahato khīṇāsavassa. </span></div><p><div class=verse-container id=mnd10:105.3><span>Ussadāti sattussadā—</span></div><p><div class=verse-container id=mnd10:105.4><span>rāgussado dosussado mohussado mānussado diṭṭhussado kilesussado kammussado. </span></div><p><div class=verse-container id=mnd10:105.5><span>Tassime ussadā natthi na santi na saṁvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—</span></div><p><div class=verse-container id=mnd10:105.6><span>tassa no santi ussadā. </span></div><p><div class=verse-container id=mnd10:106.1><span>Tenāha bhagavā—</span></div><p><div class=verse-container id=mnd10:107.1><span>“Upekkhako sadā sato, </span></div><p><div class=verse-container id=mnd10:107.2><span>na loke maññate samaṁ; </span></div><p><div class=verse-container id=mnd10:107.3><span>Na visesī na nīceyyo, </span></div><p><div class=verse-container id=mnd10:107.4><span>tassa no santi ussadā”ti. </span></div><p><div class=verse-container id=mnd10:108.1><span>Yassa nissayatā natthi, </span></div><p><div class=verse-container id=mnd10:108.2><span>ñatvā dhammaṁ anissito; </span></div><p><div class=verse-container id=mnd10:108.3><span>Bhavāya vibhavāya vā, </span></div><p><div class=verse-container id=mnd10:108.4><span>taṇhā yassa na vijjati. </span></div><p><div class=verse-container id=mnd10:109.1><span>Yassa nissayatā natthīti. </span></div><p><div class=verse-container id=mnd10:109.2><span>Yassāti arahato khīṇāsavassa. </span></div><p><div class=verse-container id=mnd10:109.3><span>Nissayāti dve nissayā—</span></div><p><div class=verse-container id=mnd10:109.4><span>taṇhānissayo ca diṭṭhinissayo ca …pe… </span></div><p><div class=verse-container id=mnd10:109.5><span>ayaṁ taṇhānissayo …pe… </span></div><p><div class=verse-container id=mnd10:109.6><span>ayaṁ diṭṭhinissayo. </span></div><p><div class=verse-container id=mnd10:109.7><span>Tassa taṇhānissayo pahīno, diṭṭhinissayo paṭinissaṭṭho; </span></div><p><div class=verse-container id=mnd10:109.8><span>taṇhānissayassa pahīnattā diṭṭhinissayassa paṭinissaṭṭhattā nissayatā yassa natthi na santi na saṁvijjati nupalabbhati, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—</span></div><p><div class=verse-container id=mnd10:109.9><span>yassa nissayatā natthi. </span></div><p><div class=verse-container id=mnd10:110.1><span>Ñatvā dhammaṁ anissitoti. </span></div><p><div class=verse-container id=mnd10:110.2><span>Ñatvāti ñatvā jānitvā tulayitvā tīrayitvā vibhāvayitvā vibhūtaṁ katvā, “sabbe saṅkhārā aniccā”ti ñatvā jānitvā tulayitvā tīrayitvā vibhāvayitvā vibhūtaṁ katvā, </span></div><p><div class=verse-container id=mnd10:110.3><span>“sabbe saṅkhārā dukkhā”ti … </span></div><p><div class=verse-container id=mnd10:110.4><span>“sabbe dhammā anattā”ti …pe… </span></div><p><div class=verse-container id=mnd10:110.5><span>“yaṁ kiñci samudayadhammaṁ sabbaṁ taṁ nirodhadhamman”ti ñatvā jānitvā tulayitvā tīrayitvā vibhāvayitvā vibhūtaṁ katvā. </span></div><p><div class=verse-container id=mnd10:110.6><span>Anissitoti dve nissayā—</span></div><p><div class=verse-container id=mnd10:110.7><span>taṇhānissayo ca diṭṭhinissayo ca …pe… </span></div><p><div class=verse-container id=mnd10:110.8><span>ayaṁ taṇhānissayo …pe… </span></div><p><div class=verse-container id=mnd10:110.9><span>ayaṁ diṭṭhinissayo. </span></div><p><div class=verse-container id=mnd10:110.10><span>Taṇhānissayaṁ pahāya diṭṭhinissayaṁ paṭinissajjitvā cakkhuṁ anissito, sotaṁ anissito, ghānaṁ anissito, jivhaṁ anissito, kāyaṁ anissito, manaṁ anissito, rūpe … </span></div><p><div class=verse-container id=mnd10:110.11><span>sadde … </span></div><p><div class=verse-container id=mnd10:110.12><span>gandhe … </span></div><p><div class=verse-container id=mnd10:110.13><span>rase … </span></div><p><div class=verse-container id=mnd10:110.14><span>phoṭṭhabbe … </span></div><p><div class=verse-container id=mnd10:110.15><span>kulaṁ … </span></div><p><div class=verse-container id=mnd10:110.16><span>gaṇaṁ … </span></div><p><div class=verse-container id=mnd10:110.17><span>āvāsaṁ …pe… </span></div><p><div class=verse-container id=mnd10:110.18><span>diṭṭhasutamutaviññātabbe dhamme anissito anallīno anupagato anajjhosito anadhimutto nikkhanto nissaṭo vippamutto visaññutto vimariyādikatena cetasā viharatīti—</span></div><p><div class=verse-container id=mnd10:110.19><span>ñatvā dhammaṁ anissito. </span></div><p><div class=verse-container id=mnd10:111.1><span>Bhavāya vibhavāya vā, taṇhā yassa na vijjatīti. </span></div><p><div class=verse-container id=mnd10:111.2><span>Taṇhāti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā. </span></div><p><div class=verse-container id=mnd10:111.3><span>Yassāti arahato khīṇāsavassa. </span></div><p><div class=verse-container id=mnd10:111.4><span>Bhavāyāti bhavadiṭṭhiyā, vibhavāyāti vibhavadiṭṭhiyā; </span></div><p><div class=verse-container id=mnd10:111.5><span>bhavāyāti sassatadiṭṭhiyā, vibhavāyāti ucchedadiṭṭhiyā; </span></div><p><div class=verse-container id=mnd10:111.6><span>bhavāyāti punappunabbhavāya punappunagatiyā punappunaupapattiyā punappunapaṭisandhiyā punappunaattabhāvābhinibbattiyā. </span></div><p><div class=verse-container id=mnd10:111.7><span>Taṇhā yassa natthi na santi na saṁvijjati nupalabbhati, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—</span></div><p><div class=verse-container id=mnd10:111.8><span>bhavāya vibhavāya vā taṇhā yassa na vijjati. </span></div><p><div class=verse-container id=mnd10:112.1><span>Tenāha bhagavā—</span></div><p><div class=verse-container id=mnd10:113.1><span>“Yassa nissayatā natthi, </span></div><p><div class=verse-container id=mnd10:113.2><span>ñatvā dhammaṁ anissito; </span></div><p><div class=verse-container id=mnd10:113.3><span>Bhavāya vibhavāya vā, </span></div><p><div class=verse-container id=mnd10:113.4><span>taṇhā yassa na vijjatī”ti. </span></div><p><div class=verse-container id=mnd10:114.1><span>Taṁ brūmi upasantoti, </span></div><p><div class=verse-container id=mnd10:114.2><span>kāmesu anapekkhinaṁ; </span></div><p><div class=verse-container id=mnd10:114.3><span>Ganthā tassa na vijjanti, </span></div><p><div class=verse-container id=mnd10:114.4><span>atarī so visattikaṁ. </span></div><p><div class=verse-container id=mnd10:115.1><span>Taṁ brūmi upasantoti. </span></div><p><div class=verse-container id=mnd10:115.2><span>Upasanto vūpasanto nibbuto paṭipassaddhoti. </span></div><p><div class=verse-container id=mnd10:115.3><span>Taṁ brūmi taṁ kathemi taṁ bhaṇāmi taṁ dīpayāmi taṁ voharāmīti—</span></div><p><div class=verse-container id=mnd10:115.4><span>taṁ brūmi upasantoti. </span></div><p><div class=verse-container id=mnd10:116.1><span>Kāmesu anapekkhinanti. </span></div><p><div class=verse-container id=mnd10:116.2><span>Kāmāti uddānato dve kāmā—</span></div><p><div class=verse-container id=mnd10:116.3><span>vatthukāmā ca kilesakāmā ca …pe… </span></div><p><div class=verse-container id=mnd10:116.4><span>ime vuccanti vatthukāmā …pe… </span></div><p><div class=verse-container id=mnd10:116.5><span>ime vuccanti kilesakāmā. </span></div><p><div class=verse-container id=mnd10:116.6><span>Vatthukāme parijānitvā, kilesakāme pahāya pajahitvā vinodetvā byantiṁ karitvā anabhāvaṁ gametvā kāmesu anapekkhino vītakāmo cattakāmo vantakāmo muttakāmo pahīnakāmo paṭinissaṭṭhakāmo, kāmesu vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo nicchāto nibbuto sītibhūto sukhappaṭisaṁvedī brahmabhūtena attanā viharatīti—</span></div><p><div class=verse-container id=mnd10:116.7><span>kāmesu anapekkhinaṁ. </span></div><p><div class=verse-container id=mnd10:117.1><span>Ganthā tassa na vijjantīti. </span></div><p><div class=verse-container id=mnd10:117.2><span>Ganthāti cattāro ganthā—</span></div><p><div class=verse-container id=mnd10:117.3><span>abhijjhā kāyagantho, byāpādo kāyagantho, sīlabbataparāmāso kāyagantho, idaṁsaccābhiniveso kāyagantho. </span></div><p><div class=verse-container id=mnd10:117.4><span>Attano diṭṭhiyā rāgo abhijjhā kāyagantho, paravādesu āghāto appaccayo byāpādo kāyagantho, attano sīlaṁ vā vataṁ vā sīlabbataṁ vā parāmāso sīlabbataparāmāso kāyagantho, attano diṭṭhi idaṁsaccābhiniveso kāyagantho. </span></div><p><div class=verse-container id=mnd10:117.5><span>Tassāti arahato khīṇāsavassa. </span></div><p><div class=verse-container id=mnd10:117.6><span>Ganthā tassa na vijjantīti. </span></div><p><div class=verse-container id=mnd10:117.7><span>Ganthā tassa natthi na santi na saṁvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—</span></div><p><div class=verse-container id=mnd10:117.8><span>ganthā tassa na vijjanti. </span></div><p><div class=verse-container id=mnd10:118.1><span>Atarī so visattikanti. </span></div><p><div class=verse-container id=mnd10:118.2><span>Visattikā vuccati taṇhā. </span></div><p><div class=verse-container id=mnd10:118.3><span>Yo rāgo sārāgo …pe… abhijjhā lobho akusalamūlaṁ. </span></div><p><div class=verse-container id=mnd10:118.4><span>Visattikāti kenaṭṭhena visattikā? </span></div><p><div class=verse-container id=mnd10:118.5><span>Visatāti visattikā, </span></div><p><div class=verse-container id=mnd10:118.6><span>visālāti visattikā, </span></div><p><div class=verse-container id=mnd10:118.7><span>visaṭāti visattikā, </span></div><p><div class=verse-container id=mnd10:118.8><span>visamāti visattikā, </span></div><p><div class=verse-container id=mnd10:118.9><span>visakkatīti visattikā, </span></div><p><div class=verse-container id=mnd10:118.10><span>visaṁharatīti visattikā, </span></div><p><div class=verse-container id=mnd10:118.11><span>visaṁvādikāti visattikā, </span></div><p><div class=verse-container id=mnd10:118.12><span>visamūlāti visattikā, </span></div><p><div class=verse-container id=mnd10:118.13><span>visaphalāti visattikā, </span></div><p><div class=verse-container id=mnd10:118.14><span>visaparibhogāti visattikā, </span></div><p><div class=verse-container id=mnd10:118.15><span>visālā vā pana sā taṇhā rūpe … sadde … gandhe … rase … phoṭṭhabbe … kule … gaṇe … āvāse …pe… diṭṭhasutamutaviññātabbesu dhammesu visaṭā vitthatāti visattikā. </span></div><p><div class=verse-container id=mnd10:118.16><span>Atarī so visattikanti. </span></div><p><div class=verse-container id=mnd10:118.17><span>So imaṁ visattikaṁ taṇhaṁ atari uttari patari samatikkami vītivattīti—</span></div><p><div class=verse-container id=mnd10:118.18><span>atarī so visattikaṁ. </span></div><p><div class=verse-container id=mnd10:119.1><span>Tenāha bhagavā—</span></div><p><div class=verse-container id=mnd10:120.1><span>“Taṁ brūmi upasantoti, </span></div><p><div class=verse-container id=mnd10:120.2><span>kāmesu anapekkhinaṁ; </span></div><p><div class=verse-container id=mnd10:120.3><span>Ganthā tassa na vijjanti, </span></div><p><div class=verse-container id=mnd10:120.4><span>atarī so visattikan”ti. </span></div><p><div class=verse-container id=mnd10:121.1><span>Na tassa puttā pasavo, </span></div><p><div class=verse-container id=mnd10:121.2><span>khettaṁ vatthuñca vijjati; </span></div><p><div class=verse-container id=mnd10:121.3><span>Attā vāpi nirattā vā, </span></div><p><div class=verse-container id=mnd10:121.4><span>na tasmiṁ upalabbhati. </span></div><p><div class=verse-container id=mnd10:122.1><span>Na tassa puttā pasavo, khettaṁ vatthuñca vijjatīti. </span></div><p><div class=verse-container id=mnd10:122.2><span>Nāti paṭikkhepo. </span></div><p><div class=verse-container id=mnd10:122.3><span>Tassāti arahato khīṇāsavassa. </span></div><p><div class=verse-container id=mnd10:122.4><span>Puttāti cattāro puttā—</span></div><p><div class=verse-container id=mnd10:122.5><span>attajo putto, khettajo putto, dinnako putto, antevāsiko putto. </span></div><p><div class=verse-container id=mnd10:122.6><span>Pasavoti. </span></div><p><div class=verse-container id=mnd10:122.7><span>Ajeḷakā kukkuṭasūkarā hatthigāvāssavaḷavā. </span></div><p><div class=verse-container id=mnd10:122.8><span>Khettanti sālikkhettaṁ vīhikkhettaṁ muggakkhettaṁ māsakkhettaṁ yavakkhettaṁ godhumakkhettaṁ tilakkhettaṁ. </span></div><p><div class=verse-container id=mnd10:122.9><span>Vatthunti gharavatthuṁ koṭṭhavatthuṁ purevatthuṁ pacchāvatthuṁ ārāmavatthuṁ vihāravatthuṁ. </span></div><p><div class=verse-container id=mnd10:122.10><span>Na tassa puttā pasavo, khettaṁ vatthuñca vijjatīti. </span></div><p><div class=verse-container id=mnd10:122.11><span>Tassa puttapariggaho vā pasupariggaho vā khettapariggaho vā vatthupariggaho vā natthi na santi na saṁvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—</span></div><p><div class=verse-container id=mnd10:122.12><span>na tassa puttā pasavo, khettaṁ vatthuñca vijjati. </span></div><p><div class=verse-container id=mnd10:123.1><span>Attā vāpi nirattā vā, na tasmiṁ upalabbhatīti. </span></div><p><div class=verse-container id=mnd10:123.2><span>Attāti attadiṭṭhi, nirattāti ucchedadiṭṭhi; </span></div><p><div class=verse-container id=mnd10:123.3><span>attāti gahitaṁ natthi, nirattāti muñcitabbaṁ natthi. </span></div><p><div class=verse-container id=mnd10:123.4><span>Yassa natthi gahitaṁ tassa natthi muñcitabbaṁ. </span></div><p><div class=verse-container id=mnd10:123.5><span>Yassa natthi muñcitabbaṁ tassa natthi gahitaṁ. </span></div><p><div class=verse-container id=mnd10:123.6><span>Gāhamuñcanasamatikkanto arahā vuddhiparihānivītivatto. </span></div><p><div class=verse-container id=mnd10:123.7><span>So vuṭṭhavāso ciṇṇacaraṇo …pe… jātimaraṇasaṁsāro natthi tassa punabbhavoti—</span></div><p><div class=verse-container id=mnd10:123.8><span>attā vāpi nirattā vā, na tasmiṁ upalabbhati. </span></div><p><div class=verse-container id=mnd10:124.1><span>Tenāha bhagavā—</span></div><p><div class=verse-container id=mnd10:125.1><span>“Na tassa puttā pasavo, </span></div><p><div class=verse-container id=mnd10:125.2><span>khettaṁ vatthuñca vijjati; </span></div><p><div class=verse-container id=mnd10:125.3><span>Attā vāpi nirattā vā, </span></div><p><div class=verse-container id=mnd10:125.4><span>na tasmiṁ upalabbhatī”ti. </span></div><p><div class=verse-container id=mnd10:126.1><span>Yena naṁ vajjuṁ puthujjanā, </span></div><p><div class=verse-container id=mnd10:126.2><span>Atho samaṇabrāhmaṇā; </span></div><p><div class=verse-container id=mnd10:126.3><span>Taṁ tassa apurakkhataṁ, </span></div><p><div class=verse-container id=mnd10:126.4><span>Tasmā vādesu nejati. </span></div><p><div class=verse-container id=mnd10:127.1><span>Yena naṁ vajjuṁ puthujjanā, atho samaṇabrāhmaṇāti. </span></div><p><div class=verse-container id=mnd10:127.2><span>Puthujjanāti puthu kilese janentīti puthujjanā, puthu avihatasakkāyadiṭṭhikāti puthujjanā, puthu satthārānaṁ mukhullokikāti puthujjanā, puthu sabbagatīhi avuṭṭhitāti puthujjanā, puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā, puthu nānāsantāpehi santappentīti puthujjanā, puthu nānāpariḷāhehi pariḍayhantīti puthujjanā, puthu pañcasu kāmaguṇesu rattā giddhā gadhitā mucchitā ajjhosannā laggā laggitā palibuddhāti puthujjanā, puthu pañcahi nīvaraṇehi āvutā nivutā ovutā pihitā paṭicchannā paṭikujjitāti—</span></div><p><div class=verse-container id=mnd10:127.3><span>puthujjanā. </span></div><p><div class=verse-container id=mnd10:127.4><span>Samaṇāti ye keci ito bahiddhā paribbajūpagatā paribbajasamāpannā. </span></div><p><div class=verse-container id=mnd10:127.5><span>Brāhmaṇāti ye keci bhovādikā. </span></div><p><div class=verse-container id=mnd10:127.6><span>Yena naṁ vajjuṁ puthujjanā, atho samaṇabrāhmaṇāti. </span></div><p><div class=verse-container id=mnd10:127.7><span>Puthujjanā yena taṁ rāgena vadeyyuṁ, yena dosena vadeyyuṁ, yena mohena vadeyyuṁ, yena mānena vadeyyuṁ, yāya diṭṭhiyā vadeyyuṁ, yena uddhaccena vadeyyuṁ, yāya vicikicchāya vadeyyuṁ, yehi anusayehi vadeyyuṁ, rattoti vā duṭṭhoti vā mūḷhoti vā vinibaddhoti vā parāmaṭṭhoti vā vikkhepagatoti vā aniṭṭhaṅgatoti vā thāmagatoti vā te abhisaṅkhārā pahīnā; </span></div><p><div class=verse-container id=mnd10:127.8><span>abhisaṅkhārānaṁ pahīnattā gatiyā yena taṁ vadeyyuṁ—</span></div><p><div class=verse-container id=mnd10:127.9><span>nerayikoti vā tiracchānayonikoti vā pettivisayikoti vā manussoti vā devoti vā rūpīti vā arūpīti vā saññīti vā asaññīti vā nevasaññīnāsaññīti vā. </span></div><p><div class=verse-container id=mnd10:127.10><span>So hetu natthi paccayo natthi kāraṇaṁ natthi yena naṁ vadeyyuṁ katheyyuṁ bhaṇeyyuṁ dīpayeyyuṁ vohareyyunti—</span></div><p><div class=verse-container id=mnd10:127.11><span>yena naṁ vajjuṁ puthujjanā, atho samaṇabrāhmaṇā. </span></div><p><div class=verse-container id=mnd10:128.1><span>Taṁ tassa apurakkhatanti. </span></div><p><div class=verse-container id=mnd10:128.2><span>Tassāti arahato khīṇāsavassa. </span></div><p><div class=verse-container id=mnd10:128.3><span>Purekkhārāti dve purekkhārā—</span></div><p><div class=verse-container id=mnd10:128.4><span>taṇhāpurekkhāro ca diṭṭhipurekkhāro ca …pe… </span></div><p><div class=verse-container id=mnd10:128.5><span>ayaṁ taṇhāpurekkhāro …pe… </span></div><p><div class=verse-container id=mnd10:128.6><span>ayaṁ diṭṭhipurekkhāro. </span></div><p><div class=verse-container id=mnd10:128.7><span>Tassa taṇhāpurekkhāro pahīno, diṭṭhipurekkhāro paṭinissaṭṭho; </span></div><p><div class=verse-container id=mnd10:128.8><span>taṇhāpurekkhārassa pahīnattā, diṭṭhipurekkhārassa paṭinissaṭṭhattā na taṇhaṁ vā diṭṭhiṁ vā purato katvā carati, na taṇhādhajo na taṇhāketu na taṇhādhipateyyo, na diṭṭhidhajo na diṭṭhiketu na diṭṭhādhipateyyo, na taṇhāya vā na diṭṭhiyā vā parivārito caratīti—</span></div><p><div class=verse-container id=mnd10:128.9><span>taṁ tassa apurakkhataṁ. </span></div><p><div class=verse-container id=mnd10:129.1><span>Tasmā vādesu nejatīti. </span></div><p><div class=verse-container id=mnd10:129.2><span>Tasmāti tasmā taṅkāraṇā taṁhetu tappaccayā taṁnidānā vādesu upavādesu nindāya garahāya akittiyā avaṇṇahārikāya nejati na iñjati na calati na vedhati nappavedhati na sampavedhatīti—</span></div><p><div class=verse-container id=mnd10:129.3><span>tasmā vādesu nejati. </span></div><p><div class=verse-container id=mnd10:130.1><span>Tenāha bhagavā—</span></div><p><div class=verse-container id=mnd10:131.1><span>“Yena naṁ vajjuṁ puthujjanā, </span></div><p><div class=verse-container id=mnd10:131.2><span>atho samaṇabrāhmaṇā; </span></div><p><div class=verse-container id=mnd10:131.3><span>Taṁ tassa apurakkhataṁ, </span></div><p><div class=verse-container id=mnd10:131.4><span>tasmā vādesu nejatī”ti. </span></div><p><div class=verse-container id=mnd10:132.1><span>Vītagedho amaccharī, </span></div><p><div class=verse-container id=mnd10:132.2><span>na ussesu vadate muni; </span></div><p><div class=verse-container id=mnd10:132.3><span>Na samesu na omesu, </span></div><p><div class=verse-container id=mnd10:132.4><span>kappaṁ neti akappiyo. </span></div><p><div class=verse-container id=mnd10:133.1><span>Vītagedho amaccharīti. </span></div><p><div class=verse-container id=mnd10:133.2><span>Gedho vuccati taṇhā. </span></div><p><div class=verse-container id=mnd10:133.3><span>Yo rāgo sārāgo …pe… abhijjhā lobho akusalamūlaṁ. </span></div><p><div class=verse-container id=mnd10:133.4><span>Yasseso gedho pahīno samucchinno vūpasanto paṭipassaddho abhabbuppattiko ñāṇagginā daḍḍho, so vuccati vītagedho. </span></div><p><div class=verse-container id=mnd10:133.5><span>So rūpe agiddho …pe… </span></div><p><div class=verse-container id=mnd10:133.6><span>diṭṭhasutamutaviññātabbesu dhammesu agiddho agadhito amucchito anajjhosito, vītagedho vigatagedho cattagedho vantagedho muttagedho pahīnagedho paṭinissaṭṭhagedho nicchāto …pe… </span></div><p><div class=verse-container id=mnd10:133.7><span>brahmabhūtena attanā viharatīti—</span></div><p><div class=verse-container id=mnd10:133.8><span>vītagedho. </span></div><p><div class=verse-container id=mnd10:133.9><span>Amaccharīti macchariyanti pañca macchariyāni—</span></div><p><div class=verse-container id=mnd10:133.10><span>āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ. </span></div><p><div class=verse-container id=mnd10:133.11><span>Yaṁ evarūpaṁ …pe… </span></div><p><div class=verse-container id=mnd10:133.12><span>gāho—</span></div><p><div class=verse-container id=mnd10:133.13><span>idaṁ vuccati macchariyaṁ. </span></div><p><div class=verse-container id=mnd10:133.14><span>Yassetaṁ macchariyaṁ pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhaṁ, so vuccati amaccharīti—</span></div><p><div class=verse-container id=mnd10:133.15><span>vītagedho amaccharī. </span></div><p><div class=verse-container id=mnd10:134.1><span>Na ussesu vadate muni, na samesu na omesūti. </span></div><p><div class=verse-container id=mnd10:134.2><span>Munīti. </span></div><p><div class=verse-container id=mnd10:134.3><span>Monaṁ vuccati ñāṇaṁ …pe… saṅgajālamaticca so muni. </span></div><p><div class=verse-container id=mnd10:134.4><span>“Seyyohamasmī”ti vā, “sadisohamasmī”ti vā, “hīnohamasmī”ti vā na vadati na katheti na bhaṇati na dīpayati na voharatīti—</span></div><p><div class=verse-container id=mnd10:134.5><span>na ussesu vadate muni, na samesu na omesu. </span></div><p><div class=verse-container id=mnd10:135.1><span>Kappaṁ neti akappiyoti. </span></div><p><div class=verse-container id=mnd10:135.2><span>Kappāti dve kappā—</span></div><p><div class=verse-container id=mnd10:135.3><span>taṇhākappo ca diṭṭhikappo ca …pe… </span></div><p><div class=verse-container id=mnd10:135.4><span>ayaṁ taṇhākappo …pe… </span></div><p><div class=verse-container id=mnd10:135.5><span>ayaṁ diṭṭhikappo. </span></div><p><div class=verse-container id=mnd10:135.6><span>Tassa taṇhākappo pahīno, diṭṭhikappo paṭinissaṭṭho; </span></div><p><div class=verse-container id=mnd10:135.7><span>taṇhākappassa pahīnattā, diṭṭhikappassa paṭinissaṭṭhattā taṇhākappaṁ vā diṭṭhikappaṁ vā neti na upeti na upagacchati na gaṇhāti na parāmasati nābhinivisatīti—</span></div><p><div class=verse-container id=mnd10:135.8><span>kappaṁ neti. </span></div><p><div class=verse-container id=mnd10:135.9><span>Akappiyoti. </span></div><p><div class=verse-container id=mnd10:135.10><span>Kappāti dve kappā—</span></div><p><div class=verse-container id=mnd10:135.11><span>taṇhākappo ca diṭṭhikappo ca …pe… </span></div><p><div class=verse-container id=mnd10:135.12><span>ayaṁ taṇhākappo …pe… </span></div><p><div class=verse-container id=mnd10:135.13><span>ayaṁ diṭṭhikappo. </span></div><p><div class=verse-container id=mnd10:135.14><span>Tassa taṇhākappo pahīno, diṭṭhikappo paṭinissaṭṭho; </span></div><p><div class=verse-container id=mnd10:135.15><span>tassa taṇhākappassa pahīnattā, diṭṭhikappassa paṭinissaṭṭhattā taṇhākappaṁ vā diṭṭhikappaṁ vā na kappeti na janeti na sañjaneti na nibbatteti nābhinibbattetīti—</span></div><p><div class=verse-container id=mnd10:135.16><span>kappaṁ neti akappiyo. </span></div><p><div class=verse-container id=mnd10:136.1><span>Tenāha bhagavā—</span></div><p><div class=verse-container id=mnd10:137.1><span>“Vītagedho amaccharī, </span></div><p><div class=verse-container id=mnd10:137.2><span>na ussesu vadate muni; </span></div><p><div class=verse-container id=mnd10:137.3><span>Na samesu na omesu, </span></div><p><div class=verse-container id=mnd10:137.4><span>kappaṁ neti akappiyo”ti. </span></div><p><div class=verse-container id=mnd10:138.1><span>Yassa loke sakaṁ natthi, </span></div><p><div class=verse-container id=mnd10:138.2><span>asatā ca na socati; </span></div><p><div class=verse-container id=mnd10:138.3><span>Dhammesu ca na gacchati, </span></div><p><div class=verse-container id=mnd10:138.4><span>sa ve santoti vuccati. </span></div><p><div class=verse-container id=mnd10:139.1><span>Yassa loke sakaṁ natthīti. </span></div><p><div class=verse-container id=mnd10:139.2><span>Yassāti arahato khīṇāsavassa. </span></div><p><div class=verse-container id=mnd10:139.3><span>Loke sakaṁ natthīti. </span></div><p><div class=verse-container id=mnd10:139.4><span>Tassa mayhaṁ vā idaṁ paresaṁ vā idanti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ, gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ, natthi na santi …pe… </span></div><p><div class=verse-container id=mnd10:139.5><span>ñāṇagginā daḍḍhanti—</span></div><p><div class=verse-container id=mnd10:139.6><span>yassa loke sakaṁ natthi. </span></div><p><div class=verse-container id=mnd10:139.7><span>Asatā ca na socatīti. </span></div><p><div class=verse-container id=mnd10:139.8><span>Vipariṇataṁ vā vatthuṁ na socati, vipariṇatasmiṁ vā vatthusmiṁ na socati. </span></div><p><div class=verse-container id=mnd10:139.9><span>Cakkhu me vipariṇatanti na socati. </span></div><p><div class=verse-container id=mnd10:139.10><span>Sotaṁ me … </span></div><p><div class=verse-container id=mnd10:139.11><span>ghānaṁ me … </span></div><p><div class=verse-container id=mnd10:139.12><span>jivhā me … </span></div><p><div class=verse-container id=mnd10:139.13><span>kāyo me … </span></div><p><div class=verse-container id=mnd10:139.14><span>mano me … </span></div><p><div class=verse-container id=mnd10:139.15><span>rūpā me … </span></div><p><div class=verse-container id=mnd10:139.16><span>saddā me … </span></div><p><div class=verse-container id=mnd10:139.17><span>gandhā me … </span></div><p><div class=verse-container id=mnd10:139.18><span>rasā me … </span></div><p><div class=verse-container id=mnd10:139.19><span>phoṭṭhabbā me … </span></div><p><div class=verse-container id=mnd10:139.20><span>kulaṁ me … </span></div><p><div class=verse-container id=mnd10:139.21><span>gaṇo me … </span></div><p><div class=verse-container id=mnd10:139.22><span>āvāso me … </span></div><p><div class=verse-container id=mnd10:139.23><span>lābho me … </span></div><p><div class=verse-container id=mnd10:139.24><span>yaso me … </span></div><p><div class=verse-container id=mnd10:139.25><span>pasaṁsā me … </span></div><p><div class=verse-container id=mnd10:139.26><span>sukhaṁ me … </span></div><p><div class=verse-container id=mnd10:139.27><span>cīvaraṁ me … </span></div><p><div class=verse-container id=mnd10:139.28><span>piṇḍapāto me … </span></div><p><div class=verse-container id=mnd10:139.29><span>senāsanaṁ me … </span></div><p><div class=verse-container id=mnd10:139.30><span>gilānapaccayabhesajjaparikkhāro me … </span></div><p><div class=verse-container id=mnd10:139.31><span>mātā me … </span></div><p><div class=verse-container id=mnd10:139.32><span>pitā me … </span></div><p><div class=verse-container id=mnd10:139.33><span>bhātā me … </span></div><p><div class=verse-container id=mnd10:139.34><span>bhaginī me … </span></div><p><div class=verse-container id=mnd10:139.35><span>putto me … </span></div><p><div class=verse-container id=mnd10:139.36><span>dhītā me … </span></div><p><div class=verse-container id=mnd10:139.37><span>mittā me … </span></div><p><div class=verse-container id=mnd10:139.38><span>amaccā me … </span></div><p><div class=verse-container id=mnd10:139.39><span>ñātakā me … </span></div><p><div class=verse-container id=mnd10:139.40><span>sālohitā me vipariṇatāti na socati na kilamati na paridevati na urattāḷiṁ kandati na sammohaṁ āpajjatīti. </span></div><p><div class=verse-container id=mnd10:139.41><span>Evampi, asatā ca na socati. </span></div><p><div class=verse-container id=mnd10:140.1><span>Atha vā asantāya dukkhāya vedanāya phuṭṭho pareto samohito samannāgato na socati na kilamati na paridevati na urattāḷiṁ kandati na sammohaṁ āpajjati. </span></div><p><div class=verse-container id=mnd10:140.2><span>Cakkhurogena phuṭṭho pareto samohito samannāgato na socati na kilamati na paridevati na urattāḷiṁ kandati na sammohaṁ āpajjati, </span></div><p><div class=verse-container id=mnd10:140.3><span>sotarogena … </span></div><p><div class=verse-container id=mnd10:140.4><span>ghānarogena … </span></div><p><div class=verse-container id=mnd10:140.5><span>jivhārogena … </span></div><p><div class=verse-container id=mnd10:140.6><span>kāyarogena … </span></div><p><div class=verse-container id=mnd10:140.7><span>sīsarogena … </span></div><p><div class=verse-container id=mnd10:140.8><span>kaṇṇarogena … </span></div><p><div class=verse-container id=mnd10:140.9><span>mukharogena … </span></div><p><div class=verse-container id=mnd10:140.10><span>dantarogena … </span></div><p><div class=verse-container id=mnd10:140.11><span>kāsena … </span></div><p><div class=verse-container id=mnd10:140.12><span>sāsena … </span></div><p><div class=verse-container id=mnd10:140.13><span>pināsena … </span></div><p><div class=verse-container id=mnd10:140.14><span>ḍāhena … </span></div><p><div class=verse-container id=mnd10:140.15><span>jarena … </span></div><p><div class=verse-container id=mnd10:140.16><span>kucchirogena … </span></div><p><div class=verse-container id=mnd10:140.17><span>mucchāya … </span></div><p><div class=verse-container id=mnd10:140.18><span>pakkhandikāya … </span></div><p><div class=verse-container id=mnd10:140.19><span>sūlena … </span></div><p><div class=verse-container id=mnd10:140.20><span>visūcikāya … </span></div><p><div class=verse-container id=mnd10:140.21><span>kuṭṭhena … </span></div><p><div class=verse-container id=mnd10:140.22><span>gaṇḍena … </span></div><p><div class=verse-container id=mnd10:140.23><span>kilāsena … </span></div><p><div class=verse-container id=mnd10:140.24><span>sosena … </span></div><p><div class=verse-container id=mnd10:140.25><span>apamārena … </span></div><p><div class=verse-container id=mnd10:140.26><span>dadduyā … </span></div><p><div class=verse-container id=mnd10:140.27><span>kaṇḍuyā … </span></div><p><div class=verse-container id=mnd10:140.28><span>kacchuyā … </span></div><p><div class=verse-container id=mnd10:140.29><span>rakhasāya … </span></div><p><div class=verse-container id=mnd10:140.30><span>vitacchikāya … </span></div><p><div class=verse-container id=mnd10:140.31><span>lohitena … </span></div><p><div class=verse-container id=mnd10:140.32><span>pittena … </span></div><p><div class=verse-container id=mnd10:140.33><span>madhumehena … </span></div><p><div class=verse-container id=mnd10:140.34><span>aṁsāya … </span></div><p><div class=verse-container id=mnd10:140.35><span>piḷakāya … </span></div><p><div class=verse-container id=mnd10:140.36><span>bhagandalāya … </span></div><p><div class=verse-container id=mnd10:140.37><span>pittasamuṭṭhānena ābādhena … </span></div><p><div class=verse-container id=mnd10:140.38><span>semhasamuṭṭhānena ābādhena … </span></div><p><div class=verse-container id=mnd10:140.39><span>vātasamuṭṭhānena ābādhena … </span></div><p><div class=verse-container id=mnd10:140.40><span>sannipātikena ābādhena … </span></div><p><div class=verse-container id=mnd10:140.41><span>utupariṇāmajena ābādhena … </span></div><p><div class=verse-container id=mnd10:140.42><span>visamaparihārajena ābādhena … </span></div><p><div class=verse-container id=mnd10:140.43><span>opakkamikena ābādhena … </span></div><p><div class=verse-container id=mnd10:140.44><span>kammavipākajena ābādhena … </span></div><p><div class=verse-container id=mnd10:140.45><span>sītena … </span></div><p><div class=verse-container id=mnd10:140.46><span>uṇhena … </span></div><p><div class=verse-container id=mnd10:140.47><span>jighacchāya … </span></div><p><div class=verse-container id=mnd10:140.48><span>pipāsāya … </span></div><p><div class=verse-container id=mnd10:140.49><span>ḍaṁsamakasavātātapasarīsapasamphassehi phuṭṭho pareto samohito samannāgato na socati na kilamati na paridevati na urattāḷiṁ kandati na sammohaṁ āpajjatīti. </span></div><p><div class=verse-container id=mnd10:140.50><span>Evampi, asatā ca na socati. </span></div><p><div class=verse-container id=mnd10:141.1><span>Atha vā asante asaṁvijjamāne anupalabbhamāne—</span></div><p><div class=verse-container id=mnd10:141.2><span>“aho vata me taṁ natthi, siyā vata me taṁ, taṁ vatāhaṁ na ca labhāmī”ti na socati na kilamati na paridevati na urattāḷiṁ kandati na sammohaṁ āpajjatīti. </span></div><p><div class=verse-container id=mnd10:141.3><span>Evampi asatā ca na socati. </span></div><p><div class=verse-container id=mnd10:141.4><span>Dhammesu ca na gacchatīti na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, na rāgavasena gacchati, na dosavasena gacchati, na mohavasena gacchati, na mānavasena gacchati, na diṭṭhivasena gacchati, na uddhaccavasena gacchati, na vicikicchāvasena gacchati, na anusayavasena gacchati na ca vaggehi dhammehi yāyati nīyati vuyhati saṁharīyatīti—</span></div><p><div class=verse-container id=mnd10:141.5><span>dhammesu ca na gacchati. </span></div><p><div class=verse-container id=mnd10:142.1><span>Sa ve santoti vuccatīti. </span></div><p><div class=verse-container id=mnd10:142.2><span>So santo upasanto vūpasanto nibbuto paṭipassaddhoti vuccati pavuccati kathīyati bhaṇīyati dīpīyati voharīyatīti—</span></div><p><div class=verse-container id=mnd10:142.3><span>sa ve santoti vuccati. </span></div><p><div class=verse-container id=mnd10:143.1><span>Tenāha bhagavā—</span></div><p><div class=verse-container id=mnd10:144.1><span>“Yassa loke sakaṁ natthi, </span></div><p><div class=verse-container id=mnd10:144.2><span>asatā ca na socati; </span></div><p><div class=verse-container id=mnd10:144.3><span>Dhammesu ca na gacchati, </span></div><p><div class=verse-container id=mnd10:144.4><span>sa ve santoti vuccatī”ti. </span></div><p><div class=verse-container id=mnd10:145.1><span>Purābhedasuttaniddeso dasamo. </span></div><div class=flex-between><a href=/canon/en/pli/ms/sutta/kn/mnd/mnd0009.html>Previous</a><a href=/canon/en/pli/ms/sutta/kn/mnd/mnd0011.html>Next</a></div></main><footer class="container footer"><small><a href=/about/>Contact info</a></small></footer><script src=/static/canon/js/theme.js></script><script src=/static/canon/js/author_toggle.js></script>