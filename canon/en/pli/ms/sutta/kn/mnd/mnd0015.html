<!doctypehtml><html data-theme=dark lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><meta content=dark name=color-scheme><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><a class=navbar-item href=/search/?lang_code=en> Search </a></ul></nav><nav aria-label=breadcrumb class=container><ul><li><a href=/canon/en/pli.html> Pali </a><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/mnd.html> Mahāniddesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/mnd/mnd0014.html>Previous</a><a href=/canon/en/pli/ms/sutta/kn/mnd/mnd0016.html>Next</a></div><p id=mnd15:0.1><span class=root>Mahāniddesa </span><br><p id=mnd15:0.2><span class=root>Aṭṭhakavagga </span><br><p id=mnd15:0.3><span class="root big-bold">15. Attadaṇḍasuttaniddesa </span><br><p id=mnd15:1.1><span class=root>Atha attadaṇḍasuttaniddesaṁ vakkhati—</span><br><p id=mnd15:2.1><span class=root>Attadaṇḍā bhayaṁ jātaṁ, </span><br><p id=mnd15:2.2><span class=root>janaṁ passatha medhagaṁ; </span><br><p id=mnd15:2.3><span class=root>Saṁvegaṁ kittayissāmi, </span><br><p id=mnd15:2.4><span class=root>yathā saṁvijitaṁ mayā. </span><br><p id=mnd15:3.1><span class=root>Attadaṇḍā bhayaṁ jātanti. </span><br><p id=mnd15:3.2><span class=root>Daṇḍāti tayo daṇḍā—</span><br><p id=mnd15:3.3><span class=root>kāyadaṇḍo, vacīdaṇḍo, manodaṇḍo. </span><br><p id=mnd15:3.4><span class=root>Tividhaṁ kāyaduccaritaṁ kāyadaṇḍo, catubbidhaṁ vacīduccaritaṁ vacīdaṇḍo, tividhaṁ manoduccaritaṁ manodaṇḍo. </span><br><p id=mnd15:3.5><span class=root>Bhayanti dve bhayāni—</span><br><p id=mnd15:3.6><span class=root>diṭṭhadhammikañca bhayaṁ samparāyikañca bhayaṁ. </span><br><p id=mnd15:3.7><span class=root>Katamaṁ diṭṭhadhammikaṁ bhayaṁ? </span><br><p id=mnd15:3.8><span class=root>Idhekacco kāyena duccaritaṁ carati, vācāya duccaritaṁ carati, manasā duccaritaṁ carati, pāṇampi hanati, adinnampi ādiyati, sandhimpi chindati, nillopampi harati, ekāgārikampi karoti, paripanthepi tiṭṭhati, paradārampi gacchati, musāpi bhaṇati. </span><br><p id=mnd15:3.9><span class=root>Tamenaṁ gahetvā rañño dassenti—</span><br><p id=mnd15:3.10><span class=root>“ayaṁ, deva, coro āgucārī. </span><br><p id=mnd15:3.11><span class=root>Imassa yaṁ icchasi taṁ daṇḍaṁ paṇehī”ti. </span><br><p id=mnd15:3.12><span class=root>Tamenaṁ rājā paribhāsati. </span><br><p id=mnd15:3.13><span class=root>So paribhāsapaccayā bhayampi uppādeti, dukkhaṁ domanassaṁ paṭisaṁvedeti. </span><br><p id=mnd15:3.14><span class=root>Etaṁ bhayaṁ dukkhaṁ domanassaṁ kuto tassa? </span><br><p id=mnd15:3.15><span class=root>Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. </span><br><p id=mnd15:4.1><span class=root>Ettakenapi rājā na tussati. </span><br><p id=mnd15:4.2><span class=root>Tamenaṁ rājā bandhāpeti andubandhanena vā rajjubandhanena vā saṅkhalikabandhanena vā vettabandhanena vā latābandhanena vā pakkhepabandhanena vā parikkhepabandhanena vā gāmabandhanena vā nigamabandhanena vā nagarabandhanena vā raṭṭhabandhanena vā janapadabandhanena vā antamaso savacanīyampi karoti—</span><br><p id=mnd15:4.3><span class=root>“na te labbhā ito pakkamitun”ti. </span><br><p id=mnd15:4.4><span class=root>So bandhanapaccayāpi dukkhaṁ domanassaṁ paṭisaṁvedeti. </span><br><p id=mnd15:4.5><span class=root>Etaṁ bhayaṁ dukkhaṁ domanassaṁ kuto tassa? </span><br><p id=mnd15:4.6><span class=root>Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. </span><br><p id=mnd15:5.1><span class=root>Ettakenapi rājā na tussati. </span><br><p id=mnd15:5.2><span class=root>Rājā tassa dhanaṁ āharāpeti—</span><br><p id=mnd15:5.3><span class=root>sataṁ vā sahassaṁ vā satasahassaṁ vā. </span><br><p id=mnd15:5.4><span class=root>So dhanajānipaccayāpi dukkhaṁ domanassaṁ paṭisaṁvedeti. </span><br><p id=mnd15:5.5><span class=root>Etaṁ bhayaṁ dukkhaṁ domanassaṁ kuto tassa? </span><br><p id=mnd15:5.6><span class=root>Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. </span><br><p id=mnd15:6.1><span class=root>Ettakenapi rājā na tussati. </span><br><p id=mnd15:6.2><span class=root>Tamenaṁ rājā vividhā kammakāraṇā kārāpeti—</span><br><p id=mnd15:6.3><span class=root>kasāhipi tāḷeti, vettehipi tāḷeti, aḍḍhadaṇḍakehipi tāḷeti, hatthampi chindati, pādampi chindati, hatthapādampi chindati, kaṇṇampi chindati, nāsampi chindati, kaṇṇanāsampi chindati, bilaṅgathālikampi karoti, saṅkhamuṇḍikampi karoti, rāhumukhampi karoti, jotimālikampi karoti, hatthapajjotikampi karoti, erakavattikampi karoti, cīrakavāsikampi karoti, eṇeyyakampi karoti, baḷisamaṁsikampi karoti, kahāpaṇikampi karoti, khārāpatacchikampi karoti, palighaparivattakampi karoti, palālapīṭhakampi karoti, tattenapi telena osiñcati, sunakhehipi khādāpeti, jīvantampi sūle uttāseti, asināpi sīsaṁ chindati. </span><br><p id=mnd15:6.4><span class=root>So kammakāraṇapaccayāpi dukkhaṁ domanassaṁ paṭisaṁvedeti. </span><br><p id=mnd15:6.5><span class=root>Etaṁ bhayaṁ dukkhaṁ domanassaṁ kuto tassa? </span><br><p id=mnd15:6.6><span class=root>Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. </span><br><p id=mnd15:6.7><span class=root>Rājā imesaṁ catunnaṁ daṇḍānaṁ issaro. </span><br><p id=mnd15:7.1><span class=root>So sakena kammena kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati. </span><br><p id=mnd15:7.2><span class=root>Tamenaṁ nirayapālā pañcavidhabandhanaṁ nāma kammakāraṇaṁ kārenti—</span><br><p id=mnd15:7.3><span class=root>tattaṁ ayokhilaṁ hatthe gamenti, tattaṁ ayokhilaṁ dutiye hatthe gamenti, tattaṁ ayokhilaṁ pāde gamenti, tattaṁ ayokhilaṁ dutiye pāde gamenti, tattaṁ ayokhilaṁ majjhe urasmiṁ gamenti. </span><br><p id=mnd15:7.4><span class=root>So tattha dukkhā tibbā kaṭukā vedanā vedeti; </span><br><p id=mnd15:7.5><span class=root>na ca tāva kālaṁ karoti yāva na taṁ pāpakammaṁ byantīhoti. </span><br><p id=mnd15:7.6><span class=root>Etaṁ bhayaṁ dukkhaṁ domanassaṁ kuto tassa? </span><br><p id=mnd15:7.7><span class=root>Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. </span><br><p id=mnd15:8.1><span class=root>Tamenaṁ nirayapālā saṁvesetvā kuṭhārīhi tacchenti. </span><br><p id=mnd15:8.2><span class=root>So tattha dukkhā tibbā kaṭukā vedanā vedeti; </span><br><p id=mnd15:8.3><span class=root>na ca tāva kālaṁ karoti yāva na taṁ pāpakammaṁ byantīhoti. </span><br><p id=mnd15:8.4><span class=root>Tamenaṁ nirayapālā uddhampādaṁ adhosiraṁ gahetvā vāsīhi tacchenti. </span><br><p id=mnd15:8.5><span class=root>Tamenaṁ nirayapālā rathe yojetvā ādittāya pathaviyā sampajjalitāya sajotibhūtāya sārentipi paccāsārentipi …pe… </span><br><p id=mnd15:8.6><span class=root>tamenaṁ nirayapālā mahantaṁ aṅgārapabbataṁ ādittaṁ sampajjalitaṁ sajotibhūtaṁ āropentipi oropentipi …pe… </span><br><p id=mnd15:8.7><span class=root>tamenaṁ nirayapālā uddhampādaṁ adhosiraṁ gahetvā tattāya lohakumbhiyā pakkhipanti ādittāya sampajjalitāya sajotibhūtāya. </span><br><p id=mnd15:8.8><span class=root>So tattha pheṇuddehakaṁ paccati. </span><br><p id=mnd15:8.9><span class=root>So tattha pheṇuddehakaṁ paccamāno sakimpi uddhaṁ gacchati, sakimpi adho gacchati, sakimpi tiriyaṁ gacchati. </span><br><p id=mnd15:8.10><span class=root>So tattha dukkhā tibbā kaṭukā vedanā vedeti; </span><br><p id=mnd15:8.11><span class=root>na ca tāva kālaṁ karoti yāva na taṁ pāpakammaṁ byantīhoti. </span><br><p id=mnd15:8.12><span class=root>Etaṁ bhayaṁ dukkhaṁ domanassaṁ kuto tassa? </span><br><p id=mnd15:8.13><span class=root>Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. </span><br><p id=mnd15:8.14><span class=root>Tamenaṁ nirayapālā mahāniraye pakkhipanti. </span><br><p id=mnd15:8.15><span class=root>So kho pana mahānirayo—</span><br><p id=mnd15:9.1><span class=root>Catukkaṇṇo catudvāro, </span><br><p id=mnd15:9.2><span class=root>vibhatto bhāgaso mito; </span><br><p id=mnd15:9.3><span class=root>Ayopākārapariyanto, </span><br><p id=mnd15:9.4><span class=root>ayasā paṭikujjito. </span><br><p id=mnd15:10.1><span class=root>Tassa ayomayā bhūmi, </span><br><p id=mnd15:10.2><span class=root>jalitā tejasā yutā; </span><br><p id=mnd15:10.3><span class=root>Samantā yojanasataṁ, </span><br><p id=mnd15:10.4><span class=root>pharitvā tiṭṭhati sabbadā. </span><br><p id=mnd15:11.1><span class=root>Kadariyātapanā ghorā, </span><br><p id=mnd15:11.2><span class=root>accimanto durāsadā; </span><br><p id=mnd15:11.3><span class=root>Lomahaṁsanarūpā ca, </span><br><p id=mnd15:11.4><span class=root>bhesmā paṭibhayā dukhā. </span><br><p id=mnd15:12.1><span class=root>Puratthimāya bhittiyā, </span><br><p id=mnd15:12.2><span class=root>accikkhandho samuṭṭhito; </span><br><p id=mnd15:12.3><span class=root>Dahanto pāpakammante, </span><br><p id=mnd15:12.4><span class=root>pacchimāya paṭihaññati. </span><br><p id=mnd15:13.1><span class=root>Pacchimāya ca bhittiyā, </span><br><p id=mnd15:13.2><span class=root>Accikkhandho samuṭṭhito; </span><br><p id=mnd15:13.3><span class=root>Dahanto pāpakammante, </span><br><p id=mnd15:13.4><span class=root>Puratthimāya paṭihaññati. </span><br><p id=mnd15:14.1><span class=root>Uttarāya ca bhittiyā, </span><br><p id=mnd15:14.2><span class=root>accikkhandho samuṭṭhito; </span><br><p id=mnd15:14.3><span class=root>Dahanto pāpakammante, </span><br><p id=mnd15:14.4><span class=root>dakkhiṇāya paṭihaññati. </span><br><p id=mnd15:15.1><span class=root>Dakkhiṇāya ca bhittiyā, </span><br><p id=mnd15:15.2><span class=root>accikkhandho samuṭṭhito; </span><br><p id=mnd15:15.3><span class=root>Dahanto pāpakammante, </span><br><p id=mnd15:15.4><span class=root>uttarāya paṭihaññati. </span><br><p id=mnd15:16.1><span class=root>Heṭṭhato ca samuṭṭhāya, </span><br><p id=mnd15:16.2><span class=root>accikkhandho bhayānako; </span><br><p id=mnd15:16.3><span class=root>Dahanto pāpakammante, </span><br><p id=mnd15:16.4><span class=root>chadanasmiṁ paṭihaññati. </span><br><p id=mnd15:17.1><span class=root>Chadanamhā samuṭṭhāya, </span><br><p id=mnd15:17.2><span class=root>accikkhandho bhayānako; </span><br><p id=mnd15:17.3><span class=root>Dahanto pāpakammante, </span><br><p id=mnd15:17.4><span class=root>bhūmiyaṁ paṭihaññati. </span><br><p id=mnd15:18.1><span class=root>Ayokapālamādittaṁ, </span><br><p id=mnd15:18.2><span class=root>santattaṁ jalitaṁ yathā; </span><br><p id=mnd15:18.3><span class=root>Evaṁ avīcinirayo, </span><br><p id=mnd15:18.4><span class=root>heṭṭhā upari passato. </span><br><p id=mnd15:19.1><span class=root>Tattha sattā mahāluddā, </span><br><p id=mnd15:19.2><span class=root>mahākibbisakārino; </span><br><p id=mnd15:19.3><span class=root>Accantapāpakammantā, </span><br><p id=mnd15:19.4><span class=root>paccanti na ca miyyare. </span><br><p id=mnd15:20.1><span class=root>Jātavedasamo kāyo, </span><br><p id=mnd15:20.2><span class=root>tesaṁ nirayavāsinaṁ; </span><br><p id=mnd15:20.3><span class=root>Passa kammānaṁ daḷhattaṁ, </span><br><p id=mnd15:20.4><span class=root>na bhasmā hoti napī masi. </span><br><p id=mnd15:21.1><span class=root>Puratthimenapi dhāvanti, </span><br><p id=mnd15:21.2><span class=root>tato dhāvanti pacchimaṁ; </span><br><p id=mnd15:21.3><span class=root>Uttarenapi dhāvanti, </span><br><p id=mnd15:21.4><span class=root>tato dhāvanti dakkhiṇaṁ. </span><br><p id=mnd15:22.1><span class=root>Yaṁ yaṁ disaṁ padhāvanti, </span><br><p id=mnd15:22.2><span class=root>taṁ taṁ dvāraṁ pidhīyati; </span><br><p id=mnd15:22.3><span class=root>Abhinikkhamitāsā te, </span><br><p id=mnd15:22.4><span class=root>sattā mokkhagavesino. </span><br><p id=mnd15:23.1><span class=root>Na te tato nikkhamituṁ, </span><br><p id=mnd15:23.2><span class=root>labhanti kammapaccayā; </span><br><p id=mnd15:23.3><span class=root>Tesañca pāpakammantaṁ, </span><br><p id=mnd15:23.4><span class=root>avipakkaṁ kataṁ bahunti. </span><br><p id=mnd15:24.1><span class=root>Etaṁ bhayaṁ dukkhaṁ domanassaṁ kuto tassa? </span><br><p id=mnd15:24.2><span class=root>Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ. </span><br><p id=mnd15:24.3><span class=root>Yāni ca nerayikāni dukkhāni yāni ca tiracchānayonikāni dukkhāni yāni ca pettivisayikāni dukkhāni yāni ca mānusikāni dukkhāni; </span><br><p id=mnd15:24.4><span class=root>tāni kuto jātāni kuto sañjātāni kuto nibbattāni kuto abhinibbattāni kuto pātubhūtāni? </span><br><p id=mnd15:24.5><span class=root>Attadaṇḍato jātāni sañjātāni nibbattāni abhinibbattāni pātubhūtānīti—</span><br><p id=mnd15:24.6><span class=root>attadaṇḍā bhayaṁ jātaṁ. </span><br><p id=mnd15:25.1><span class=root>Janaṁ passatha medhaganti. </span><br><p id=mnd15:25.2><span class=root>Jananti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca medhagaṁ janaṁ kalahaṁ janaṁ viruddhaṁ janaṁ paṭiviruddhaṁ janaṁ āhataṁ janaṁ paccāhataṁ janaṁ āghātitaṁ janaṁ paccāghātitaṁ janaṁ passatha dakkhatha oloketha nijjhāyetha upaparikkhathāti—</span><br><p id=mnd15:25.3><span class=root>janaṁ passatha medhagaṁ. </span><br><p id=mnd15:26.1><span class=root>Saṁvegaṁ kittayissāmīti. </span><br><p id=mnd15:26.2><span class=root>Saṁvegaṁ ubbegaṁ utrāsaṁ bhayaṁ pīḷanaṁ ghaṭṭanaṁ upaddavaṁ upasaggaṁ. </span><br><p id=mnd15:26.3><span class=root>Kittayissāmīti pakittayissāmi ācikkhissāmi desessāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsissāmīti—</span><br><p id=mnd15:26.4><span class=root>saṁvegaṁ kittayissāmi. </span><br><p id=mnd15:27.1><span class=root>Yathā saṁvijitaṁ mayāti. </span><br><p id=mnd15:27.2><span class=root>Yathā mayā attanāyeva attānaṁ saṁvejito ubbejito saṁvegamāpāditoti—</span><br><p id=mnd15:27.3><span class=root>yathā saṁvijitaṁ mayā. </span><br><p id=mnd15:28.1><span class=root>Tenāha bhagavā—</span><br><p id=mnd15:29.1><span class=root>“Attadaṇḍā bhayaṁ jātaṁ, </span><br><p id=mnd15:29.2><span class=root>janaṁ passatha medhagaṁ; </span><br><p id=mnd15:29.3><span class=root>Saṁvegaṁ kittayissāmi, </span><br><p id=mnd15:29.4><span class=root>yathā saṁvijitaṁ mayā”ti. </span><br><p id=mnd15:30.1><span class=root>Phandamānaṁ pajaṁ disvā, </span><br><p id=mnd15:30.2><span class=root>macche appodake yathā; </span><br><p id=mnd15:30.3><span class=root>Aññamaññehi byāruddhe, </span><br><p id=mnd15:30.4><span class=root>disvā maṁ bhayamāvisi. </span><br><p id=mnd15:31.1><span class=root>Phandamānaṁ pajaṁ disvāti. </span><br><p id=mnd15:31.2><span class=root>Pajāti sattādhivacanaṁ. </span><br><p id=mnd15:31.3><span class=root>Pajaṁ taṇhāphandanāya phandamānaṁ diṭṭhiphandanāya phandamānaṁ, </span><br><p id=mnd15:31.4><span class=root>kilesaphandanāya phandamānaṁ, </span><br><p id=mnd15:31.5><span class=root>duccaritaphandanāya phandamānaṁ, </span><br><p id=mnd15:31.6><span class=root>payogaphandanāya phandamānaṁ, </span><br><p id=mnd15:31.7><span class=root>vipākaphandanāya phandamānaṁ, </span><br><p id=mnd15:31.8><span class=root>rattaṁ rāgena phandamānaṁ, </span><br><p id=mnd15:31.9><span class=root>duṭṭhaṁ dosena phandamānaṁ, </span><br><p id=mnd15:31.10><span class=root>mūḷhaṁ mohena phandamānaṁ, </span><br><p id=mnd15:31.11><span class=root>vinibaddhaṁ mānena phandamānaṁ, </span><br><p id=mnd15:31.12><span class=root>parāmaṭṭhaṁ diṭṭhiyā phandamānaṁ, </span><br><p id=mnd15:31.13><span class=root>vikkhepagataṁ uddhaccena phandamānaṁ, </span><br><p id=mnd15:31.14><span class=root>aniṭṭhaṅgataṁ vicikicchāya phandamānaṁ, </span><br><p id=mnd15:31.15><span class=root>thāmagataṁ anusayehi phandamānaṁ, </span><br><p id=mnd15:31.16><span class=root>lābhena phandamānaṁ, </span><br><p id=mnd15:31.17><span class=root>alābhena phandamānaṁ, </span><br><p id=mnd15:31.18><span class=root>yasena phandamānaṁ, </span><br><p id=mnd15:31.19><span class=root>ayasena phandamānaṁ, </span><br><p id=mnd15:31.20><span class=root>pasaṁsāya phandamānaṁ, </span><br><p id=mnd15:31.21><span class=root>nindāya phandamānaṁ, </span><br><p id=mnd15:31.22><span class=root>sukhena phandamānaṁ, </span><br><p id=mnd15:31.23><span class=root>dukkhena phandamānaṁ, </span><br><p id=mnd15:31.24><span class=root>jātiyā phandamānaṁ, </span><br><p id=mnd15:31.25><span class=root>jarāya phandamānaṁ, </span><br><p id=mnd15:31.26><span class=root>byādhinā phandamānaṁ, </span><br><p id=mnd15:31.27><span class=root>maraṇena phandamānaṁ, </span><br><p id=mnd15:31.28><span class=root>sokaparidevadukkhadomanassupāyāsehi phandamānaṁ, </span><br><p id=mnd15:31.29><span class=root>nerayikena dukkhena phandamānaṁ, </span><br><p id=mnd15:31.30><span class=root>tiracchānayonikena dukkhena phandamānaṁ, </span><br><p id=mnd15:31.31><span class=root>pettivisayikena dukkhena phandamānaṁ, </span><br><p id=mnd15:31.32><span class=root>mānusikena dukkhena phandamānaṁ, </span><br><p id=mnd15:31.33><span class=root>gabbhokkantimūlakena dukkhena … </span><br><p id=mnd15:31.34><span class=root>gabbhaṭṭhitimūlakena dukkhena … </span><br><p id=mnd15:31.35><span class=root>gabbhavuṭṭhānamūlakena dukkhena … </span><br><p id=mnd15:31.36><span class=root>jātassūpanibandhakena dukkhena … </span><br><p id=mnd15:31.37><span class=root>jātassa parādheyyakena dukkhena … </span><br><p id=mnd15:31.38><span class=root>attūpakkamena dukkhena … </span><br><p id=mnd15:31.39><span class=root>parūpakkamena dukkhena … </span><br><p id=mnd15:31.40><span class=root>dukkhadukkhena … </span><br><p id=mnd15:31.41><span class=root>saṅkhāradukkhena … </span><br><p id=mnd15:31.42><span class=root>vipariṇāmadukkhena … </span><br><p id=mnd15:31.43><span class=root>cakkhurogena dukkhena … </span><br><p id=mnd15:31.44><span class=root>sotarogena … </span><br><p id=mnd15:31.45><span class=root>ghānarogena … </span><br><p id=mnd15:31.46><span class=root>jivhārogena … </span><br><p id=mnd15:31.47><span class=root>kāyarogena … </span><br><p id=mnd15:31.48><span class=root>sīsarogena … </span><br><p id=mnd15:31.49><span class=root>kaṇṇarogena … </span><br><p id=mnd15:31.50><span class=root>mukharogena … </span><br><p id=mnd15:31.51><span class=root>dantarogena … </span><br><p id=mnd15:31.52><span class=root>kāsena … </span><br><p id=mnd15:31.53><span class=root>sāsena … </span><br><p id=mnd15:31.54><span class=root>pināsena … </span><br><p id=mnd15:31.55><span class=root>ḍāhena … </span><br><p id=mnd15:31.56><span class=root>jarena … </span><br><p id=mnd15:31.57><span class=root>kucchirogena … </span><br><p id=mnd15:31.58><span class=root>mucchāya … </span><br><p id=mnd15:31.59><span class=root>pakkhandikāya … </span><br><p id=mnd15:31.60><span class=root>sūlāya … </span><br><p id=mnd15:31.61><span class=root>visūcikāya … </span><br><p id=mnd15:31.62><span class=root>kuṭṭhena … </span><br><p id=mnd15:31.63><span class=root>gaṇḍena … </span><br><p id=mnd15:31.64><span class=root>kilāsena … </span><br><p id=mnd15:31.65><span class=root>sosena … </span><br><p id=mnd15:31.66><span class=root>apamārena … </span><br><p id=mnd15:31.67><span class=root>dadduyā … </span><br><p id=mnd15:31.68><span class=root>kaṇḍuyā … </span><br><p id=mnd15:31.69><span class=root>kacchuyā … </span><br><p id=mnd15:31.70><span class=root>rakhasāya … </span><br><p id=mnd15:31.71><span class=root>vitacchikāya … </span><br><p id=mnd15:31.72><span class=root>lohitena … </span><br><p id=mnd15:31.73><span class=root>pittena … </span><br><p id=mnd15:31.74><span class=root>madhumehena … </span><br><p id=mnd15:31.75><span class=root>aṁsāya … </span><br><p id=mnd15:31.76><span class=root>pīḷakāya … </span><br><p id=mnd15:31.77><span class=root>bhagandalāya … </span><br><p id=mnd15:31.78><span class=root>pittasamuṭṭhānena ābādhena … </span><br><p id=mnd15:31.79><span class=root>semhasamuṭṭhānena ābādhena … </span><br><p id=mnd15:31.80><span class=root>vātasamuṭṭhānena ābādhena … </span><br><p id=mnd15:31.81><span class=root>sannipātikena ābādhena … </span><br><p id=mnd15:31.82><span class=root>utupariṇāmajena ābādhena … </span><br><p id=mnd15:31.83><span class=root>visamaparihārajena ābādhena … </span><br><p id=mnd15:31.84><span class=root>opakkamikena ābādhena … </span><br><p id=mnd15:31.85><span class=root>kammavipākajena ābādhena … </span><br><p id=mnd15:31.86><span class=root>sītena … </span><br><p id=mnd15:31.87><span class=root>uṇhena … </span><br><p id=mnd15:31.88><span class=root>jighacchāya … </span><br><p id=mnd15:31.89><span class=root>pipāsāya … </span><br><p id=mnd15:31.90><span class=root>uccārena … </span><br><p id=mnd15:31.91><span class=root>passāvena … </span><br><p id=mnd15:31.92><span class=root>ḍaṁsamakasavātātapasarīsapasamphassena dukkhena … </span><br><p id=mnd15:31.93><span class=root>mātumaraṇena dukkhena … </span><br><p id=mnd15:31.94><span class=root>pitumaraṇena dukkhena … </span><br><p id=mnd15:31.95><span class=root>bhātumaraṇena dukkhena … </span><br><p id=mnd15:31.96><span class=root>bhaginimaraṇena dukkhena … </span><br><p id=mnd15:31.97><span class=root>puttamaraṇena dukkhena … </span><br><p id=mnd15:31.98><span class=root>dhītumaraṇena dukkhena … </span><br><p id=mnd15:31.99><span class=root>ñātimaraṇena dukkhena … </span><br><p id=mnd15:31.100><span class=root>bhogabyasanena dukkhena … </span><br><p id=mnd15:31.101><span class=root>rogabyasanena dukkhena … </span><br><p id=mnd15:31.102><span class=root>sīlabyasanena dukkhena … </span><br><p id=mnd15:31.103><span class=root>diṭṭhibyasanena dukkhena phandamānaṁ samphandamānaṁ vipphandamānaṁ vedhamānaṁ pavedhamānaṁ sampavedhamānaṁ. </span><br><p id=mnd15:31.104><span class=root>Disvāti disvā passitvā tulayitvā tīrayitvā vibhāvayitvā vibhūtaṁ katvāti—</span><br><p id=mnd15:31.105><span class=root>phandamānaṁ pajaṁ disvā. </span><br><p id=mnd15:32.1><span class=root>Macche appodake yathāti yathā macchā appodake udakapariyādāne kākehi vā kulalehi vā balākāhi vā paripātiyamānā ukkhipiyamānā khajjamānā phandanti samphandanti vipphandanti vedhanti pavedhanti sampavedhanti; </span><br><p id=mnd15:32.2><span class=root>evamevaṁ pajā taṇhāphandanāya phandanti …pe… </span><br><p id=mnd15:32.3><span class=root>diṭṭhibyasanena dukkhena phandanti samphandanti vipphandanti vedhanti pavedhanti sampavedhantīti—</span><br><p id=mnd15:32.4><span class=root>macche appodake yathā. </span><br><p id=mnd15:33.1><span class=root>Aññamaññehi byāruddheti aññamaññaṁ sattā viruddhā paṭiviruddhā āhatā paccāhatā āghātitā paccāghātitā. </span><br><p id=mnd15:33.2><span class=root>Rājānopi rājūhi vivadanti, khattiyāpi khattiyehi vivadanti, brāhmaṇāpi brāhmaṇehi vivadanti, gahapatīpi gahapatīhi vivadanti, mātāpi puttena vivadati, puttopi mātarā vivadati, pitāpi puttena vivadati, puttopi pitarā vivadati, bhātāpi bhātarā vivadati, bhaginīpi bhaginiyā vivadati, bhātāpi bhaginiyā vivadati, bhaginipi bhātarā vivadati, sahāyopi sahāyena vivadati; </span><br><p id=mnd15:33.3><span class=root>te tattha kalahaviggahavivādāpannā aññamaññaṁ pāṇīhipi upakkamanti, leḍḍūhipi upakkamanti, daṇḍehipi upakkamanti, satthehipi upakkamanti, te tattha maraṇampi nigacchanti maraṇamattampi dukkhanti—</span><br><p id=mnd15:33.4><span class=root>aññamaññehi byāruddhe. </span><br><p id=mnd15:34.1><span class=root>Disvā maṁ bhayamāvisīti. </span><br><p id=mnd15:34.2><span class=root>Disvāti disvā passitvā tulayitvā tīrayitvā vibhāvayitvā vibhūtaṁ katvā bhayaṁ pīḷanaṁ ghaṭṭanaṁ upaddavo upasaggo āvisīti—</span><br><p id=mnd15:34.3><span class=root>disvā maṁ bhayamāvisi. </span><br><p id=mnd15:35.1><span class=root>Tenāha bhagavā—</span><br><p id=mnd15:36.1><span class=root>“Phandamānaṁ pajaṁ disvā, </span><br><p id=mnd15:36.2><span class=root>macche appodake yathā; </span><br><p id=mnd15:36.3><span class=root>Aññamaññehi byāruddhe, </span><br><p id=mnd15:36.4><span class=root>disvā maṁ bhayamāvisī”ti. </span><br><p id=mnd15:37.1><span class=root>Samantamasāro loko, </span><br><p id=mnd15:37.2><span class=root>disā sabbā sameritā; </span><br><p id=mnd15:37.3><span class=root>Icchaṁ bhavanamattano, </span><br><p id=mnd15:37.4><span class=root>nāddasāsiṁ anositaṁ. </span><br><p id=mnd15:38.1><span class=root>Samantamasāro lokoti. </span><br><p id=mnd15:38.2><span class=root>Lokoti nirayaloko tiracchānayoniloko pettivisayaloko manussaloko devaloko, khandhaloko dhātuloko āyatanaloko, ayaṁ loko paro loko, brahmaloko devaloko—</span><br><p id=mnd15:38.3><span class=root>ayaṁ vuccati loko. </span><br><p id=mnd15:38.4><span class=root>Nirayaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. </span><br><p id=mnd15:38.5><span class=root>Tiracchānayoniloko … </span><br><p id=mnd15:38.6><span class=root>pettivisayaloko … </span><br><p id=mnd15:38.7><span class=root>manussaloko … </span><br><p id=mnd15:38.8><span class=root>devaloko … </span><br><p id=mnd15:38.9><span class=root>khandhaloko … </span><br><p id=mnd15:38.10><span class=root>dhātuloko … </span><br><p id=mnd15:38.11><span class=root>āyatanaloko … </span><br><p id=mnd15:38.12><span class=root>ayaṁ loko … </span><br><p id=mnd15:38.13><span class=root>paro loko … </span><br><p id=mnd15:38.14><span class=root>brahmaloko … </span><br><p id=mnd15:38.15><span class=root>devaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. </span><br><p id=mnd15:39.1><span class=root>Yathā pana naḷo asāro nissāro sārāpagato, yathā eraṇḍo asāro nissāro sārāpagato, yathā udumbaro asāro nissāro sārāpagato, yathā setakaccho asāro nissāro sārāpagato, yathā pāribhaddako asāro nissāro sārāpagato, yathā pheṇapiṇḍo asāro nissāro sārāpagato, yathā udakapubbuḷaṁ asāraṁ nissāraṁ sārāpagataṁ, yathā marīci asārā nissārā sārāpagatā, yathā kadalikkhandho asāro nissāro sārāpagato, yathā māyā asārā nissārā sārāpagatā; </span><br><p id=mnd15:39.2><span class=root>evamevaṁ nirayaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. </span><br><p id=mnd15:40.1><span class=root>Tiracchānayoniloko … </span><br><p id=mnd15:40.2><span class=root>pettivisayaloko … </span><br><p id=mnd15:40.3><span class=root>manussaloko … </span><br><p id=mnd15:40.4><span class=root>devaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vā. </span><br><p id=mnd15:40.5><span class=root>Khandhaloko … </span><br><p id=mnd15:40.6><span class=root>dhātuloko … </span><br><p id=mnd15:40.7><span class=root>āyatanaloko … </span><br><p id=mnd15:40.8><span class=root>ayaṁ loko … </span><br><p id=mnd15:40.9><span class=root>paro loko … </span><br><p id=mnd15:40.10><span class=root>brahmaloko … </span><br><p id=mnd15:40.11><span class=root>devaloko asāro nissāro sārāpagato niccasārasārena vā sukhasārasārena vā attasārasārena vā niccena vā dhuvena vā sassatena vā avipariṇāmadhammena vāti—</span><br><p id=mnd15:40.12><span class=root>samantamasāro loko. </span><br><p id=mnd15:41.1><span class=root>Disā sabbā sameritāti. </span><br><p id=mnd15:41.2><span class=root>Ye puratthimāya disāya saṅkhārā, tepi eritā sameritā calitā ghaṭṭitā aniccatāya jātiyā anugatā jarāya anusaṭā byādhinā abhibhūtā maraṇena abbhāhatā dukkhe patiṭṭhitā atāṇā aleṇā asaraṇā asaraṇībhūtā. </span><br><p id=mnd15:41.3><span class=root>Ye pacchimāya disāya saṅkhārā … </span><br><p id=mnd15:41.4><span class=root>ye uttarāya disāya saṅkhārā … </span><br><p id=mnd15:41.5><span class=root>ye dakkhiṇāya disāya saṅkhārā … </span><br><p id=mnd15:41.6><span class=root>ye puratthimāya anudisāya saṅkhārā … </span><br><p id=mnd15:41.7><span class=root>ye pacchimāya anudisāya saṅkhārā … </span><br><p id=mnd15:41.8><span class=root>ye uttarāya anudisāya saṅkhārā … </span><br><p id=mnd15:41.9><span class=root>ye dakkhiṇāya anudisāya saṅkhārā … </span><br><p id=mnd15:41.10><span class=root>ye heṭṭhimāya disāya saṅkhārā … </span><br><p id=mnd15:41.11><span class=root>ye uparimāya disāya saṅkhārā … </span><br><p id=mnd15:41.12><span class=root>ye dasasu disāsu saṅkhārā, tepi eritā sameritā calitā ghaṭṭitā aniccatāya jātiyā anugatā jarāya anusaṭā byādhinā abhibhūtā maraṇena abbhāhatā dukkhe patiṭṭhitā atāṇā aleṇā asaraṇā asaraṇībhūtā. </span><br><p id=mnd15:41.13><span class=root>Bhāsitampi cetaṁ—</span><br><p id=mnd15:42.1><span class=root>“Kiñcāpi te taṁ jalatī vimānaṁ, </span><br><p id=mnd15:42.2><span class=root>Obhāsayaṁ uttariyaṁ disāya; </span><br><p id=mnd15:42.3><span class=root>Rūpe raṇaṁ disvā sadā pavedhitaṁ, </span><br><p id=mnd15:42.4><span class=root>Tasmā na rūpe ramatī sumedho. </span><br><p id=mnd15:43.1><span class=root>Maccunābbhāhato loko, </span><br><p id=mnd15:43.2><span class=root>jarāya parivārito; </span><br><p id=mnd15:43.3><span class=root>Taṇhāsallena otiṇṇo, </span><br><p id=mnd15:43.4><span class=root>icchādhūmāyito sadā. </span><br><p id=mnd15:44.1><span class=root>Sabbo ādīpito loko, </span><br><p id=mnd15:44.2><span class=root>sabbo loko padhūpito; </span><br><p id=mnd15:44.3><span class=root>Sabbo pajjalito loko, </span><br><p id=mnd15:44.4><span class=root>sabbo loko pakampito”ti. </span><br><p id=mnd15:45.1><span class=root>Disā sabbā sameritā. </span><br><p id=mnd15:46.1><span class=root>Icchaṁ bhavanamattanoti. </span><br><p id=mnd15:46.2><span class=root>Attano bhavanaṁ tāṇaṁ leṇaṁ saraṇaṁ gatiṁ parāyanaṁ icchanto sādiyanto patthayanto pihayanto abhijappantoti—</span><br><p id=mnd15:46.3><span class=root>icchaṁ bhavanamattano. </span><br><p id=mnd15:46.4><span class=root>Nāddasāsiṁ anositanti. </span><br><p id=mnd15:46.5><span class=root>Ajjhositaṁyeva addasaṁ, anajjhositaṁ nāddasaṁ, sabbaṁ yobbaññaṁ jarāya ositaṁ, sabbaṁ ārogyaṁ byādhinā ositaṁ, sabbaṁ jīvitaṁ maraṇena ositaṁ, sabbaṁ lābhaṁ alābhena ositaṁ, sabbaṁ yasaṁ ayasena ositaṁ, sabbaṁ pasaṁsaṁ nindāya ositaṁ, sabbaṁ sukhaṁ dukkhena ositaṁ. </span><br><p id=mnd15:47.1><span class=root>“Lābho alābho yaso ayaso ca, </span><br><p id=mnd15:47.2><span class=root>Nindā pasaṁsā ca sukhaṁ dukhañca; </span><br><p id=mnd15:47.3><span class=root>Ete aniccā manujesu dhammā, </span><br><p id=mnd15:47.4><span class=root>Asassatā vipariṇāmadhammā”ti. </span><br><p id=mnd15:48.1><span class=root>Nāddasāsiṁ anositaṁ. </span><br><p id=mnd15:49.1><span class=root>Tenāha bhagavā—</span><br><p id=mnd15:50.1><span class=root>“Samantamasāro loko, </span><br><p id=mnd15:50.2><span class=root>disā sabbā sameritā; </span><br><p id=mnd15:50.3><span class=root>Icchaṁ bhavanamattano, </span><br><p id=mnd15:50.4><span class=root>nāddasāsiṁ anositan”ti. </span><br><p id=mnd15:51.1><span class=root>Osāne tveva byāruddhe, </span><br><p id=mnd15:51.2><span class=root>disvā me aratī ahu; </span><br><p id=mnd15:51.3><span class=root>Athettha sallamaddakkhiṁ, </span><br><p id=mnd15:51.4><span class=root>duddasaṁ hadayassitaṁ. </span><br><p id=mnd15:52.1><span class=root>Osāne tveva byāruddheti. </span><br><p id=mnd15:52.2><span class=root>Osāne tvevāti sabbaṁ yobbaññaṁ jarā osāpeti, sabbaṁ ārogyaṁ byādhi osāpeti, sabbaṁ jīvitaṁ maraṇaṁ osāpeti, sabbaṁ lābhaṁ alābho osāpeti, sabbaṁ yasaṁ ayaso osāpeti, sabbaṁ pasaṁsaṁ nindā osāpeti, sabbaṁ sukhaṁ dukkhaṁ osāpetīti—</span><br><p id=mnd15:52.3><span class=root>osāne tveva. </span><br><p id=mnd15:52.4><span class=root>Byāruddheti yobbaññakāmā sattā jarāya paṭiviruddhā, ārogyakāmā sattā byādhinā paṭiviruddhā, jīvitukāmā sattā maraṇena paṭiviruddhā, lābhakāmā sattā alābhena paṭiviruddhā, yasakāmā sattā ayasena paṭiviruddhā, pasaṁsakāmā sattā nindāya paṭiviruddhā, sukhakāmā sattā dukkhena paṭiviruddhā āhatā paccāhatā āghātitā paccāghātitāti—</span><br><p id=mnd15:52.5><span class=root>osāne tveva byāruddhe. </span><br><p id=mnd15:53.1><span class=root>Disvā me aratī ahūti. </span><br><p id=mnd15:53.2><span class=root>Disvāti disvā passitvā tulayitvā tīrayitvā vibhāvayitvā vibhūtaṁ katvāti—</span><br><p id=mnd15:53.3><span class=root>disvā. </span><br><p id=mnd15:53.4><span class=root>Me aratīti yā arati yā anabhirati yā anabhiramanā yā ukkaṇṭhitā yā paritasitā ahūti—</span><br><p id=mnd15:53.5><span class=root>disvā me aratī ahu. </span><br><p id=mnd15:54.1><span class=root>Athettha sallamaddakkhinti. </span><br><p id=mnd15:54.2><span class=root>Athāti padasandhi …pe… padānupubbatāpetaṁ—</span><br><p id=mnd15:54.3><span class=root>athāti. </span><br><p id=mnd15:54.4><span class=root>Etthāti sattesu. </span><br><p id=mnd15:54.5><span class=root>Sallanti satta sallāni—</span><br><p id=mnd15:54.6><span class=root>rāgasallaṁ, dosasallaṁ, mohasallaṁ, mānasallaṁ, diṭṭhisallaṁ, sokasallaṁ, kathaṅkathāsallaṁ. </span><br><p id=mnd15:54.7><span class=root>Addakkhinti addasaṁ adakkhiṁ apassiṁ paṭivijjhinti—</span><br><p id=mnd15:54.8><span class=root>athettha sallamaddakkhiṁ. </span><br><p id=mnd15:55.1><span class=root>Duddasaṁ hadayassitanti. </span><br><p id=mnd15:55.2><span class=root>Duddasanti duddasaṁ duddakkhaṁ duppassaṁ dubbujjhaṁ duranubujjhaṁ duppaṭivijjhanti—</span><br><p id=mnd15:55.3><span class=root>duddasaṁ. </span><br><p id=mnd15:55.4><span class=root>Hadayassitanti hadayaṁ vuccati cittaṁ. </span><br><p id=mnd15:55.5><span class=root>Yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu. </span><br><p id=mnd15:55.6><span class=root>Hadayassitanti hadayanissitaṁ cittasitaṁ cittanissitaṁ cittena sahagataṁ sahajātaṁ saṁsaṭṭhaṁ sampayuttaṁ ekuppādaṁ ekanirodhaṁ ekavatthukaṁ ekārammaṇanti—</span><br><p id=mnd15:55.7><span class=root>duddasaṁ hadayassitaṁ. </span><br><p id=mnd15:56.1><span class=root>Tenāha bhagavā—</span><br><p id=mnd15:57.1><span class=root>“Osāne tveva byāruddhe, </span><br><p id=mnd15:57.2><span class=root>disvā me aratī ahu; </span><br><p id=mnd15:57.3><span class=root>Athettha sallamaddakkhiṁ, </span><br><p id=mnd15:57.4><span class=root>duddasaṁ hadayassitan”ti. </span><br><p id=mnd15:58.1><span class=root>Yena sallena otiṇṇo, </span><br><p id=mnd15:58.2><span class=root>disā sabbā vidhāvati; </span><br><p id=mnd15:58.3><span class=root>Tameva sallamabbuyha, </span><br><p id=mnd15:58.4><span class=root>na dhāvati na sīdati. </span><br><p id=mnd15:59.1><span class=root>Yena sallena otiṇṇo, disā sabbā vidhāvatīti. </span><br><p id=mnd15:59.2><span class=root>Sallanti. </span><br><p id=mnd15:59.3><span class=root>Satta sallāni—</span><br><p id=mnd15:59.4><span class=root>rāgasallaṁ, dosasallaṁ, mohasallaṁ, mānasallaṁ, diṭṭhisallaṁ, sokasallaṁ, kathaṅkathāsallaṁ. </span><br><p id=mnd15:59.5><span class=root>Katamaṁ rāgasallaṁ? </span><br><p id=mnd15:59.6><span class=root>Yo rāgo sārāgo anunayo anurodho nandirāgo cittassa sārāgo …pe… abhijjhā lobho akusalamūlaṁ—</span><br><p id=mnd15:59.7><span class=root>idaṁ rāgasallaṁ. </span><br><p id=mnd15:60.1><span class=root>Katamaṁ dosasallaṁ? </span><br><p id=mnd15:60.2><span class=root>“Anatthaṁ me acarī”ti āghāto jāyati “anatthaṁ me caratī”ti āghāto jāyati, “anatthaṁ me carissatī”ti āghāto jāyati …pe… </span><br><p id=mnd15:60.3><span class=root>caṇḍikkaṁ asuropo anattamanatā cittassa—</span><br><p id=mnd15:60.4><span class=root>idaṁ dosasallaṁ. </span><br><p id=mnd15:61.1><span class=root>Katamaṁ mohasallaṁ? </span><br><p id=mnd15:61.2><span class=root>Dukkhe aññāṇaṁ …pe… </span><br><p id=mnd15:61.3><span class=root>dukkhanirodhagāminiyā paṭipadāya aññāṇaṁ, pubbante aññāṇaṁ, aparante aññāṇaṁ, pubbantāparante aññāṇaṁ, idappaccayatāpaṭiccasamuppannesu dhammesu aññāṇaṁ. </span><br><p id=mnd15:61.4><span class=root>Yaṁ evarūpaṁ adassanaṁ anabhisamayo ananubodho asambodho appaṭivedho asaṅgāhaṇā apariyogāhaṇā asamapekkhanā apaccavekkhanā apaccakkhakammaṁ dummejjhaṁ bālyaṁ moho pamoho sammoho avijjā avijjogho avijjāyogo avijjānusayo avijjāpariyuṭṭhānaṁ avijjālaṅgī moho akusalamūlaṁ—</span><br><p id=mnd15:61.5><span class=root>idaṁ mohasallaṁ. </span><br><p id=mnd15:62.1><span class=root>Katamaṁ mānasallaṁ? </span><br><p id=mnd15:62.2><span class=root>“Seyyohamasmī”ti māno, “sadisohamasmī”ti māno, “hīnohamasmī”ti māno. </span><br><p id=mnd15:62.3><span class=root>Yo evarūpo māno maññanā maññitattaṁ unnati unnamo dhajo sampaggāho ketukamyatā cittassa—</span><br><p id=mnd15:62.4><span class=root>idaṁ mānasallaṁ. </span><br><p id=mnd15:63.1><span class=root>Katamaṁ diṭṭhisallaṁ? </span><br><p id=mnd15:63.2><span class=root>Vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi. </span><br><p id=mnd15:63.3><span class=root>Yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesaggāho viparītaggāho vipallāsaggāho micchāgāho ayāthāvakasmiṁ “yāthāvakan”ti gāho yāvatā dvāsaṭṭhi diṭṭhigatāni—</span><br><p id=mnd15:63.4><span class=root>idaṁ diṭṭhisallaṁ. </span><br><p id=mnd15:64.1><span class=root>Katamaṁ sokasallaṁ? </span><br><p id=mnd15:64.2><span class=root>Ñātibyasanena vā phuṭṭhassa rogabyasanena vā phuṭṭhassa bhogabyasanena vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena byasanena samannāgatassa aññataraññatarena dukkhadhammena phuṭṭhassa soko socanā socitattaṁ antosoko antoparisoko antoḍāho antopariḍāho cetaso parijjhāyanā domanassaṁ—</span><br><p id=mnd15:64.3><span class=root>idaṁ sokasallaṁ. </span><br><p id=mnd15:65.1><span class=root>Katamaṁ kathaṅkathāsallaṁ? </span><br><p id=mnd15:65.2><span class=root>Dukkhe kaṅkhā, dukkhasamudaye kaṅkhā, dukkhanirodhe kaṅkhā, dukkhanirodhagāminiyā paṭipadāya kaṅkhā, pubbante kaṅkhā, aparante kaṅkhā, pubbantāparante kaṅkhā, idappaccayatāpaṭiccasamuppannesu dhammesu kaṅkhā. </span><br><p id=mnd15:65.3><span class=root>Yā evarūpā kaṅkhā kaṅkhāyanā kaṅkhāyitattaṁ vimati vicikicchā dveḷhakaṁ dvedhāpatho saṁsayo anekaṁsaggāho āsappanā parisappanā apariyogāhaṇā chambhitattaṁ cittassa manovilekho—</span><br><p id=mnd15:65.4><span class=root>idaṁ kathaṅkathāsallaṁ. </span><br><p id=mnd15:66.1><span class=root>Yena sallena otiṇṇo, disā sabbā vidhāvatīti. </span><br><p id=mnd15:66.2><span class=root>Rāgasallena otiṇṇo viddho phuṭṭho pareto samohito samannāgato kāyena duccaritaṁ carati, vācāya duccaritaṁ carati, manasā duccaritaṁ carati, pāṇampi hanati, adinnampi ādiyati, sandhimpi chindati, nillopampi harati, ekāgārikampi karoti, paripanthepi tiṭṭhati, paradārampi gacchati, musāpi bhaṇati; </span><br><p id=mnd15:66.3><span class=root>evampi rāgasallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati. </span><br><p id=mnd15:66.4><span class=root>Atha vā rāgasallena otiṇṇo viddho phuṭṭho pareto samohito samannāgato bhoge pariyesanto nāvāya mahāsamuddaṁ pakkhandati. </span><br><p id=mnd15:66.5><span class=root>Sītassa purakkhato uṇhassa purakkhato ḍaṁsamakasavātātapasarīsapasamphassehi pīḷiyamāno khuppipāsāya miyyamāno tigumbaṁ gacchati, takkolaṁ gacchati, takkasīlaṁ gacchati, kāḷamukhaṁ gacchati, purapūraṁ gacchati, vesuṅgaṁ gacchati, verāpathaṁ gacchati, javaṁ gacchati, tāmaliṁ gacchati, vaṅkaṁ gacchati, eḷabandhanaṁ gacchati, suvaṇṇakūṭaṁ gacchati, suvaṇṇabhūmiṁ gacchati, tambapaṇṇiṁ gacchati, suppārakaṁ gacchati, bhārukacchaṁ gacchati, suraṭṭhaṁ gacchati, bhaṅgalokaṁ gacchati, bhaṅgaṇaṁ gacchati, paramabhaṅgaṇaṁ gacchati, yonaṁ gacchati, paramayonaṁ gacchati, vinakaṁ gacchati, mūlapadaṁ gacchati, marukantāraṁ gacchati, jaṇṇupathaṁ gacchati, ajapathaṁ gacchati, meṇḍapathaṁ gacchati, saṅkupathaṁ gacchati, chattapathaṁ gacchati, vaṁsapathaṁ gacchati, sakuṇapathaṁ gacchati, mūsikapathaṁ gacchati, daripathaṁ gacchati, vettācāraṁ gacchati; </span><br><p id=mnd15:66.6><span class=root>pariyesanto na labhati, alābhamūlakampi dukkhaṁ domanassaṁ paṭisaṁvedeti, pariyesanto labhati, laddhā ārakkhamūlakampi dukkhaṁ domanassaṁ paṭisaṁvedeti “kinti me bhoge neva rājāno hareyyuṁ na corā hareyyuṁ na aggi daheyya na udakaṁ vaheyya na appiyā dāyādā hareyyun”ti. </span><br><p id=mnd15:66.7><span class=root>Tassa evaṁ ārakkhato gopayato te bhogā vippalujjanti, so vippayogamūlakampi dukkhaṁ domanassaṁ paṭisaṁvedeti. </span><br><p id=mnd15:66.8><span class=root>Evampi rāgasallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati. </span><br><p id=mnd15:67.1><span class=root>Dosasallena … </span><br><p id=mnd15:67.2><span class=root>mohasallena … </span><br><p id=mnd15:67.3><span class=root>mānasallena otiṇṇo viddho phuṭṭho pareto samohito samannāgato kāyena duccaritaṁ carati, vācāya duccaritaṁ carati, manasā duccaritaṁ carati, pāṇampi hanati, adinnampi ādiyati, sandhimpi chindati, nillopampi harati, ekāgārikampi karoti, paripanthepi tiṭṭhati, paradārampi gacchati, musāpi bhaṇati. </span><br><p id=mnd15:67.4><span class=root>Evaṁ mānasallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati. </span><br><p id=mnd15:68.1><span class=root>Diṭṭhisallena otiṇṇo viddho phuṭṭho pareto samohito samannāgato acelako hoti muttācāro hatthāpalekhano, naehibhadantiko, natiṭṭhabhadantiko; </span><br><p id=mnd15:68.2><span class=root>nābhihaṭaṁ, na uddissakataṁ, na nimantanaṁ sādiyati, so na kumbhimukhā paṭiggaṇhāti, na kaḷopimukhā paṭiggaṇhāti, na eḷakamantaraṁ, na daṇḍamantaraṁ, na musalamantaraṁ, na dvinnaṁ bhuñjamānānaṁ, na gabbhiniyā, na pāyamānāya, na purisantaragatāya, na saṅkittīsu, na yattha sā upaṭṭhito hoti, na yattha makkhikā saṇḍasaṇḍacārinī. </span><br><p id=mnd15:68.3><span class=root>Na macchaṁ na maṁsaṁ na suraṁ na merayaṁ na thusodakaṁ pivati. </span><br><p id=mnd15:68.4><span class=root>So ekāgāriko vā hoti ekālopiko, dvāgāriko vā hoti dvālopiko …pe… </span><br><p id=mnd15:68.5><span class=root>sattāgāriko vā hoti sattālopiko. </span><br><p id=mnd15:68.6><span class=root>Ekissāpi dattiyā yāpeti, dvīhipi dattīhi yāpeti …pe… </span><br><p id=mnd15:68.7><span class=root>sattahipi dattīhi yāpeti. </span><br><p id=mnd15:68.8><span class=root>Ekāhikampi āhāraṁ āhāreti, dvīhikampi āhāraṁ āhāreti …pe… </span><br><p id=mnd15:68.9><span class=root>sattāhikampi āhāraṁ āhāreti. </span><br><p id=mnd15:68.10><span class=root>Iti evarūpaṁ aḍḍhamāsikampi pariyāyabhattabhojanānuyogamanuyutto viharati. </span><br><p id=mnd15:68.11><span class=root>Evampi diṭṭhisallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati. </span><br><p id=mnd15:69.1><span class=root>Atha vā diṭṭhisallena otiṇṇo viddho phuṭṭho pareto samohito samannāgato so sākabhakkho vā hoti, sāmākabhakkho vā hoti, nīvārabhakkho vā hoti, daddulabhakkho vā hoti, haṭabhakkho vā hoti, kaṇabhakkho vā hoti, ācāmabhakkho vā hoti, piññākabhakkho vā hoti, tilabhakkho vā hoti, tiṇabhakkho vā hoti, gomayabhakkho vā hoti, vanamūlaphalāhāro yāpeti pavattaphalabhojano. </span><br><p id=mnd15:69.2><span class=root>So sāṇānipi dhāreti, masāṇānipi dhāreti, chavadussānipi dhāreti, paṁsukūlānipi dhāreti, tirīṭānipi dhāreti, ajinānipi dhāreti, ajinakkhipampi dhāreti, kusacīrampi dhāreti, vākacīrampi dhāreti, phalakacīrampi dhāreti, kesakambalampi dhāreti, ulūkapakkhampi dhāreti, kesamassulocakopi hoti, kesamassulocanānuyogamanuyutto viharati. </span><br><p id=mnd15:69.3><span class=root>Ubbhaṭṭhakopi hoti āsanapaṭikkhitto, ukkuṭikopi hoti ukkuṭikappadhānamanuyutto, kaṇṭakāpassayiko hoti, kaṇṭakāpassaye seyyaṁ kappeti, phalakaseyyampi kappeti, thaṇḍilaseyyampi kappeti, ekāpassayiko hoti rajojalladharo, abbhokāsikopi hoti yathāsanthatiko, vekaṭikopi hoti vikaṭabhojanānuyogamanuyutto, apānakopi hoti apānakattamanuyutto, sāyatatiyakampi udakorohanānuyogamanuyutto viharati. </span><br><p id=mnd15:69.4><span class=root>Iti evarūpaṁ anekavihitaṁ kāyassa ātāpanaparitāpanānuyogamanuyutto viharati. </span><br><p id=mnd15:69.5><span class=root>Evampi diṭṭhisallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati. </span><br><p id=mnd15:70.1><span class=root>Sokasallena otiṇṇo viddho phuṭṭho pareto samohito samannāgato socati kilamati paridevati urattāḷiṁ kandati sammohaṁ āpajjati. </span><br><p id=mnd15:70.2><span class=root>Vuttañhetaṁ bhagavatā—</span><br><p id=mnd15:71.1><span class=root>“Bhūtapubbaṁ, brāhmaṇa, imissāyeva sāvatthiyā aññatarissā itthiyā mātā kālamakāsi. </span><br><p id=mnd15:71.2><span class=root>Sā tassā kālakiriyāya ummattikā khittacittā rathiyāya rathiyaṁ, siṅghāṭakena siṅghāṭakaṁ upasaṅkamitvā evamāha—</span><br><p id=mnd15:71.3><span class=root>‘api me mātaraṁ addassatha, api me mātaraṁ addassathā’ti. </span><br><p id=mnd15:72.1><span class=root>Bhūtapubbaṁ, brāhmaṇa, imissāyeva sāvatthiyā aññatarissā itthiyā pitā kālamakāsi … </span><br><p id=mnd15:72.2><span class=root>bhātā kālamakāsi … </span><br><p id=mnd15:72.3><span class=root>bhaginī kālamakāsi … </span><br><p id=mnd15:72.4><span class=root>putto kālamakāsi … </span><br><p id=mnd15:72.5><span class=root>dhītā kālamakāsi … </span><br><p id=mnd15:72.6><span class=root>sāmiko kālamakāsi. </span><br><p id=mnd15:72.7><span class=root>Sā tassa kālakiriyāya ummattikā khittacittā rathiyāya rathiyaṁ, siṅghāṭakena siṅghāṭakaṁ upasaṅkamitvā evamāha—</span><br><p id=mnd15:72.8><span class=root>‘api me sāmikaṁ addassatha, api me sāmikaṁ addassathā’ti. </span><br><p id=mnd15:73.1><span class=root>Bhūtapubbaṁ, brāhmaṇa, imissāyeva sāvatthiyā aññatarassa purisassa mātā kālamakāsi. </span><br><p id=mnd15:73.2><span class=root>So tassā kālakiriyāya ummattako khittacitto rathiyāya rathiyaṁ, siṅghāṭakena siṅghāṭakaṁ upasaṅkamitvā evamāha—</span><br><p id=mnd15:73.3><span class=root>‘api me mātaraṁ addassatha, api me mātaraṁ addassathā’ti. </span><br><p id=mnd15:74.1><span class=root>Bhūtapubbaṁ, brāhmaṇa, imissāyeva sāvatthiyā aññatarassa purisassa pitā kālamakāsi … </span><br><p id=mnd15:74.2><span class=root>bhātā kālamakāsi … </span><br><p id=mnd15:74.3><span class=root>bhaginī kālamakāsi … </span><br><p id=mnd15:74.4><span class=root>putto kālamakāsi … </span><br><p id=mnd15:74.5><span class=root>dhītā kālamakāsi … </span><br><p id=mnd15:74.6><span class=root>pajāpati kālamakāsi. </span><br><p id=mnd15:74.7><span class=root>So tassā kālakiriyāya ummattako khittacitto rathiyāya rathiyaṁ, siṅghāṭakena siṅghāṭakaṁ upasaṅkamitvā evamāha—</span><br><p id=mnd15:74.8><span class=root>‘api me pajāpatiṁ addassatha, api me pajāpatiṁ addassathā’ti. </span><br><p id=mnd15:75.1><span class=root>Bhūtapubbaṁ, brāhmaṇa, imissāyeva sāvatthiyā aññatarā itthī ñātikulaṁ agamāsi. </span><br><p id=mnd15:75.2><span class=root>Tassā te ñātakā sāmikaṁ acchinditvā aññassa dātukāmā, sā ca taṁ na icchati. </span><br><p id=mnd15:75.3><span class=root>Atha kho sā itthī sāmikaṁ etadavoca—</span><br><p id=mnd15:75.4><span class=root>‘ime maṁ, ayyaputta, ñātakā tava acchinditvā aññassa dātukāmā, ubho mayaṁ marissāmā’ti. </span><br><p id=mnd15:75.5><span class=root>Atha kho so puriso taṁ itthiṁ dvidhā chetvā attānaṁ opāteti—</span><br><p id=mnd15:75.6><span class=root>‘ubho pecca bhavissāmā’”ti. </span><br><p id=mnd15:75.7><span class=root>Evaṁ sokasallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati. </span><br><p id=mnd15:76.1><span class=root>Kathaṅkathāsallena otiṇṇo viddho phuṭṭho pareto samohito samannāgato saṁsayapakkhando hoti vimatipakkhando dveḷhakajāto—</span><br><p id=mnd15:76.2><span class=root>“ahosiṁ nu kho ahaṁ atītamaddhānaṁ, nanu kho ahosiṁ atītamaddhānaṁ, kiṁ nu kho ahosiṁ atītamaddhānaṁ, kathaṁ nu kho ahosiṁ atītamaddhānaṁ, kiṁ hutvā kiṁ ahosiṁ nu kho atītamaddhānaṁ, bhavissāmi nu kho ahaṁ anāgatamaddhānaṁ, nanu kho bhavissāmi anāgatamaddhānaṁ, kiṁ nu kho bhavissāmi anāgatamaddhānaṁ, kathaṁ nu kho bhavissāmi anāgatamaddhānaṁ, kiṁ hutvā kiṁ bhavissāmi nu kho anāgatamaddhānaṁ, etarahi vā paccuppannaṁ addhānaṁ ajjhattaṁ kathaṅkathī hoti, ahaṁ nu khosmi, no nu khosmi, kiṁ nu khosmi kathaṁ nu khosmi, ayaṁ nu kho satto kuto āgato, so kuhiṁ gāmī bhavissatī”ti. </span><br><p id=mnd15:76.3><span class=root>Evaṁ kathaṅkathāsallena otiṇṇo viddho phuṭṭho pareto samohito samannāgato dhāvati vidhāvati sandhāvati saṁsarati. </span><br><p id=mnd15:77.1><span class=root>Te salle abhisaṅkharoti; </span><br><p id=mnd15:77.2><span class=root>te salle abhisaṅkharonto sallābhisaṅkhāravasena puratthimaṁ disaṁ dhāvati, pacchimaṁ disaṁ dhāvati, uttaraṁ disaṁ dhāvati, dakkhiṇaṁ disaṁ dhāvati. </span><br><p id=mnd15:77.3><span class=root>Te sallābhisaṅkhārā appahīnā; </span><br><p id=mnd15:77.4><span class=root>sallābhisaṅkhārānaṁ appahīnattā gatiyā dhāvati, niraye dhāvati, tiracchānayoniyā dhāvati, pettivisaye dhāvati, manussaloke dhāvati, devaloke dhāvati, gatiyā gatiṁ, upapattiyā upapattiṁ, paṭisandhiyā paṭisandhiṁ, bhavena bhavaṁ, saṁsārena saṁsāraṁ, vaṭṭena vaṭṭaṁ dhāvati vidhāvati sandhāvati saṁsaratīti—</span><br><p id=mnd15:77.5><span class=root>yena sallena otiṇṇo disā sabbā vidhāvati. </span><br><p id=mnd15:78.1><span class=root>Tameva sallamabbuyha, na dhāvati na sīdatīti. </span><br><p id=mnd15:78.2><span class=root>Tameva rāgasallaṁ dosasallaṁ mohasallaṁ mānasallaṁ diṭṭhisallaṁ sokasallaṁ kathaṅkathāsallaṁ abbuyha abbuhitvā uddharitvā samuddharitvā uppāṭayitvā samuppāṭayitvā pajahitvā vinodetvā byantiṁ karitvā anabhāvaṁ gametvā neva puratthimaṁ disaṁ dhāvati na pacchimaṁ disaṁ dhāvati na uttaraṁ disaṁ dhāvati na dakkhiṇaṁ disaṁ dhāvati. </span><br><p id=mnd15:78.3><span class=root>Te sallābhisaṅkhārā pahīnā; </span><br><p id=mnd15:78.4><span class=root>sallābhisaṅkhārānaṁ pahīnattā gatiyā na dhāvati, niraye na dhāvati, tiracchānayoniyā na dhāvati, pettivisaye na dhāvati, manussaloke na dhāvati, devaloke na dhāvati, na gatiyā gatiṁ, na upapattiyā upapattiṁ, na paṭisandhiyā paṭisandhiṁ, na bhavena bhavaṁ, na saṁsārena saṁsāraṁ, na vaṭṭena vaṭṭaṁ dhāvati vidhāvati sandhāvati saṁsaratīti—</span><br><p id=mnd15:78.5><span class=root>tameva sallamabbuyha na dhāvati. </span><br><p id=mnd15:78.6><span class=root>Na sīdatīti kāmoghe na sīdati, bhavoghe na sīdati, diṭṭhoghe na sīdati, avijjoghe na sīdati, na saṁsīdati na osīdati na avasīdati na gacchati na avagacchatīti—</span><br><p id=mnd15:78.7><span class=root>tameva sallamabbuyha, na dhāvati na sīdati. </span><br><p id=mnd15:79.1><span class=root>Tenāha bhagavā—</span><br><p id=mnd15:80.1><span class=root>“Yena sallena otiṇṇo, </span><br><p id=mnd15:80.2><span class=root>disā sabbā vidhāvati; </span><br><p id=mnd15:80.3><span class=root>Tameva sallamabbuyha, </span><br><p id=mnd15:80.4><span class=root>na dhāvati na sīdatī”ti. </span><br><p id=mnd15:81.1><span class=root>Tattha sikkhānugīyanti, </span><br><p id=mnd15:81.2><span class=root>yāni loke gadhitāni; </span><br><p id=mnd15:81.3><span class=root>Na tesu pasuto siyā, </span><br><p id=mnd15:81.4><span class=root>nibbijjha sabbaso kāme; </span><br><p id=mnd15:81.5><span class=root>Sikkhe nibbānamattano. </span><br><p id=mnd15:82.1><span class=root>Tattha sikkhānugīyanti, yāni loke gadhitānīti. </span><br><p id=mnd15:82.2><span class=root>Sikkhāti hatthisikkhā assasikkhā rathasikkhā dhanusikkhā sālākiyaṁ sallakattiyaṁ kāyatikicchaṁ bhūtiyaṁ komārabhaccaṁ. </span><br><p id=mnd15:82.3><span class=root>Anugīyantīti gīyanti niggīyanti kathīyanti bhaṇīyanti dīpīyanti voharīyanti. </span><br><p id=mnd15:82.4><span class=root>Atha vā gīyanti gaṇhīyanti uggaṇhīyanti dhārīyanti upadhārīyanti upalakkhīyanti gadhitapaṭilābhāya. </span><br><p id=mnd15:82.5><span class=root>Gadhitā vuccanti pañca kāmaguṇā—</span><br><p id=mnd15:82.6><span class=root>cakkhuviññeyyā rūpā iṭṭhā kantā manāpā piyarūpā kāmūpasañhitā rajanīyā, </span><br><p id=mnd15:82.7><span class=root>sotaviññeyyā saddā …pe… </span><br><p id=mnd15:82.8><span class=root>ghānaviññeyyā gandhā … </span><br><p id=mnd15:82.9><span class=root>jivhāviññeyyā rasā … </span><br><p id=mnd15:82.10><span class=root>kāyaviññeyyā phoṭṭhabbā iṭṭhā kantā manāpā piyarūpā kāmūpasañhitā rajanīyā. </span><br><p id=mnd15:82.11><span class=root>Kiṅkāraṇā gadhitā vuccanti pañca kāmaguṇā? </span><br><p id=mnd15:82.12><span class=root>Yebhuyyena devamanussā pañca kāmaguṇe icchanti sādiyanti patthayanti pihayanti abhijappanti taṅkāraṇā gadhitā vuccanti pañca kāmaguṇā. </span><br><p id=mnd15:82.13><span class=root>Loketi manussaloketi—</span><br><p id=mnd15:82.14><span class=root>tattha sikkhānugīyanti, yāni loke gadhitāni. </span><br><p id=mnd15:83.1><span class=root>Na tesu pasuto siyāti. </span><br><p id=mnd15:83.2><span class=root>Tāsu vā sikkhāsu tesu vā pañcasu kāmaguṇesu na pasuto siyā, na tanninno assa, na tappoṇo, na tappabbhāro, na tadadhimutto, na tadadhipateyyoti—</span><br><p id=mnd15:83.3><span class=root>na tesu pasuto siyā. </span><br><p id=mnd15:84.1><span class=root>Nibbijjha sabbaso kāmeti. </span><br><p id=mnd15:84.2><span class=root>Nibbijjhāti paṭivijjhitvā. </span><br><p id=mnd15:84.3><span class=root>“Sabbe saṅkhārā aniccā”ti paṭivijjhitvā, </span><br><p id=mnd15:84.4><span class=root>“sabbe saṅkhārā dukkhā”ti paṭivijjhitvā …pe… </span><br><p id=mnd15:84.5><span class=root>“yaṁ kiñci samudayadhammaṁ sabbaṁ taṁ nirodhadhamman”ti paṭivijjhitvā. </span><br><p id=mnd15:84.6><span class=root>Sabbasoti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—</span><br><p id=mnd15:84.7><span class=root>sabbasoti. </span><br><p id=mnd15:84.8><span class=root>Kāmāti uddānato dve kāmā—</span><br><p id=mnd15:84.9><span class=root>vatthukāmā ca kilesakāmā ca …pe… </span><br><p id=mnd15:84.10><span class=root>ime vuccanti vatthukāmā …pe… </span><br><p id=mnd15:84.11><span class=root>ime vuccanti kilesakāmāti—</span><br><p id=mnd15:84.12><span class=root>nibbijjha sabbaso kāme. </span><br><p id=mnd15:85.1><span class=root>Sikkhe nibbānamattanoti. </span><br><p id=mnd15:85.2><span class=root>Sikkhāti tisso sikkhā—</span><br><p id=mnd15:85.3><span class=root>adhisīlasikkhā, adhicittasikkhā, adhipaññāsikkhā …pe… </span><br><p id=mnd15:85.4><span class=root>ayaṁ adhipaññāsikkhā. </span><br><p id=mnd15:85.5><span class=root>Nibbānamattanoti attano rāgassa nibbāpanāya dosassa nibbāpanāya mohassa nibbāpanāya …pe… </span><br><p id=mnd15:85.6><span class=root>sabbākusalābhisaṅkhārānaṁ samāya upasamāya vūpasamāya nibbāpanāya paṭinissaggāya paṭipassaddhiyā adhisīlampi sikkheyya adhicittampi sikkheyya adhipaññampi sikkheyya, imā tisso sikkhāyo āvajjanto sikkheyya jānanto sikkheyya …pe… </span><br><p id=mnd15:85.7><span class=root>sacchikātabbaṁ sacchikaronto sikkheyya ācareyya samācareyya samādāya vatteyyāti—</span><br><p id=mnd15:85.8><span class=root>sikkhe nibbānamattano. </span><br><p id=mnd15:86.1><span class=root>Tenāha bhagavā—</span><br><p id=mnd15:87.1><span class=root>“Tattha sikkhānugīyanti, </span><br><p id=mnd15:87.2><span class=root>yāni loke gadhitāni; </span><br><p id=mnd15:87.3><span class=root>Na tesu pasuto siyā, </span><br><p id=mnd15:87.4><span class=root>nibbijjha sabbaso kāme; </span><br><p id=mnd15:87.5><span class=root>Sikkhe nibbānamattano”ti. </span><br><p id=mnd15:88.1><span class=root>Sacco siyā appagabbho, </span><br><p id=mnd15:88.2><span class=root>amāyo rittapesuṇo; </span><br><p id=mnd15:88.3><span class=root>Akkodhano lobhapāpaṁ, </span><br><p id=mnd15:88.4><span class=root>vevicchaṁ vitare muni. </span><br><p id=mnd15:89.1><span class=root>Sacco siyā appagabbhoti. </span><br><p id=mnd15:89.2><span class=root>Sacco siyāti saccavācāya samannāgato siyā, sammādiṭṭhiyā samannāgato siyā, ariyena aṭṭhaṅgikena maggena samannāgato siyāti—</span><br><p id=mnd15:89.3><span class=root>sacco siyā. </span><br><p id=mnd15:89.4><span class=root>Appagabbhoti tīṇi pāgabbhiyāni—</span><br><p id=mnd15:89.5><span class=root>kāyikaṁ pāgabbhiyaṁ, vācasikaṁ pāgabbhiyaṁ, cetasikaṁ pāgabbhiyaṁ …pe… </span><br><p id=mnd15:89.6><span class=root>idaṁ cetasikaṁ pāgabbhiyaṁ. </span><br><p id=mnd15:89.7><span class=root>Yassimāni tīṇi pāgabbhiyāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni, so vuccati appagabbhoti—</span><br><p id=mnd15:89.8><span class=root>sacco siyā appagabbho. </span><br><p id=mnd15:90.1><span class=root>Amāyo rittapesuṇoti. </span><br><p id=mnd15:90.2><span class=root>Māyā vuccati vañcanikā cariyā. </span><br><p id=mnd15:90.3><span class=root>Idhekacco kāyena duccaritaṁ caritvā vācāya duccaritaṁ caritvā manasā duccaritaṁ caritvā tassa paṭicchādanahetu pāpikaṁ icchaṁ paṇidahati, mā maṁ jaññāti icchati, mā maṁ jaññāti saṅkappeti, mā maṁ jaññāti vācaṁ bhāsati, mā maṁ jaññāti kāyena parakkamati. </span><br><p id=mnd15:90.4><span class=root>Yā evarūpā māyā māyāvitā accasarā vañcanā nikati nikiraṇā pariharaṇā gūhanā parigūhanā chādanā paricchādanā anuttānikammaṁ anāvikammaṁ vocchādanā pāpakiriyā—</span><br><p id=mnd15:90.5><span class=root>ayaṁ vuccati māyā. </span><br><p id=mnd15:90.6><span class=root>Yassesā māyā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati amāyo. </span><br><p id=mnd15:90.7><span class=root>Rittapesuṇoti pesuññanti idhekacco pisuṇavāco hoti …pe… </span><br><p id=mnd15:90.8><span class=root>evaṁ bhedādhippāyena pesuññaṁ upasaṁharati. </span><br><p id=mnd15:90.9><span class=root>Yassetaṁ pesuññaṁ pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhaṁ, so vuccati rittapesuṇo vivittapesuṇo pavivittapesuṇoti—</span><br><p id=mnd15:90.10><span class=root>amāyo rittapesuṇo. </span><br><p id=mnd15:91.1><span class=root>Akkodhano lobhapāpaṁ, vevicchaṁ vitare munīti. </span><br><p id=mnd15:91.2><span class=root>Akkodhanoti hi kho vuttaṁ, api ca kodho tāva vattabbo. </span><br><p id=mnd15:91.3><span class=root>Dasahākārehi kodho jāyati. </span><br><p id=mnd15:91.4><span class=root>“Anatthaṁ me acarī”ti kodho jāyati …pe… </span><br><p id=mnd15:91.5><span class=root>yasseso kodho pahīno samucchinno vūpasanto paṭipassaddho abhabbuppattiko ñāṇagginā daḍḍho, so vuccati akkodhano. </span><br><p id=mnd15:91.6><span class=root>Kodhassa pahīnattā akkodhano, kodhavatthussa pariññātattā akkodhano, kodhahetussa upacchinnattā akkodhano. </span><br><p id=mnd15:91.7><span class=root>Lobhoti yo lobho lubbhanā lubbhitattaṁ …pe… </span><br><p id=mnd15:91.8><span class=root>abhijjhā lobho akusalamūlaṁ. </span><br><p id=mnd15:91.9><span class=root>Vevicchaṁ vuccati pañca macchariyāni—</span><br><p id=mnd15:91.10><span class=root>āvāsamacchariyaṁ …pe… </span><br><p id=mnd15:91.11><span class=root>gāho vuccati macchariyaṁ. </span><br><p id=mnd15:91.12><span class=root>Munīti. </span><br><p id=mnd15:91.13><span class=root>Monaṁ vuccati ñāṇaṁ …pe… saṅgajālamaticca so muni. </span><br><p id=mnd15:91.14><span class=root>Akkodhano lobhapāpaṁ, vevicchaṁ vitare munīti. </span><br><p id=mnd15:91.15><span class=root>Muni lobhapāpañca vevicchañca atari uttari patari samatikkami vītivattayīti—</span><br><p id=mnd15:91.16><span class=root>akkodhano lobhapāpaṁ, vevicchaṁ vitare muni. </span><br><p id=mnd15:92.1><span class=root>Tenāha bhagavā—</span><br><p id=mnd15:93.1><span class=root>“Sacco siyā appagabbho, </span><br><p id=mnd15:93.2><span class=root>amāyo rittapesuṇo; </span><br><p id=mnd15:93.3><span class=root>Akkodhano lobhapāpaṁ, </span><br><p id=mnd15:93.4><span class=root>vevicchaṁ vitare munī”ti. </span><br><p id=mnd15:94.1><span class=root>Niddaṁ tandiṁ sahe thīnaṁ, </span><br><p id=mnd15:94.2><span class=root>Pamādena na saṁvase; </span><br><p id=mnd15:94.3><span class=root>Atimāne na tiṭṭheyya, </span><br><p id=mnd15:94.4><span class=root>Nibbānamanaso naro. </span><br><p id=mnd15:95.1><span class=root>Niddaṁ tandiṁ sahe thīnanti. </span><br><p id=mnd15:95.2><span class=root>Niddāti yā kāyassa akalyatā akammaññatā onāho pariyonāho antosamorodho middhaṁ suppaṁ pacalāyikā suppaṁ suppanā suppitattaṁ. </span><br><p id=mnd15:95.3><span class=root>Tandinti yā tandī tandiyanā tandiyitattaṁ tandimanakatā ālasyaṁ ālasyāyanā ālasyāyitattaṁ. </span><br><p id=mnd15:95.4><span class=root>Thīnanti yā cittassa akalyatā akammaññatā olīyanā sallīyanā līnaṁ līyanā līyitattaṁ, thinaṁ thiyanā thiyitattaṁ cittassa. </span><br><p id=mnd15:95.5><span class=root>Niddaṁ tandiṁ sahe thīnanti. </span><br><p id=mnd15:95.6><span class=root>Niddañca tandiñca thinañca sahe saheyya parisaheyya abhibhaveyya ajjhotthareyya pariyādiyeyya maddeyyāti—</span><br><p id=mnd15:95.7><span class=root>niddaṁ tandiṁ sahe thīnaṁ. </span><br><p id=mnd15:96.1><span class=root>Pamādena na saṁvaseti. </span><br><p id=mnd15:96.2><span class=root>Pamādo vattabbo kāyaduccarite vā vacīduccarite vā manoduccarite vā pañcasu vā kāmaguṇesu. </span><br><p id=mnd15:96.3><span class=root>Cittassa vosaggo vosaggānuppādanaṁ vā kusalānaṁ vā dhammānaṁ bhāvanāya asakkaccakiriyatā asātaccakiriyatā anaṭṭhitakiriyatā olīnavuttitā nikkhittacchandatā nikkhittadhuratā anāsevanā abhāvanā abahulīkammaṁ anadhiṭṭhānaṁ ananuyogo pamādo. </span><br><p id=mnd15:96.4><span class=root>Yo evarūpo pamādo pamajjanā pamajjitattaṁ—</span><br><p id=mnd15:96.5><span class=root>ayaṁ vuccati pamādo. </span><br><p id=mnd15:96.6><span class=root>Pamādena na saṁvaseti pamādena na vaseyya na saṁvaseyya na āvaseyya na parivaseyya, pamādaṁ pajaheyya vinodeyya byantiṁ kareyya anabhāvaṁ gameyya, pamādā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br><p id=mnd15:96.7><span class=root>pamādena na saṁvase. </span><br><p id=mnd15:97.1><span class=root>Atimāne na tiṭṭheyyāti. </span><br><p id=mnd15:97.2><span class=root>Atimānoti idhekacco paraṁ atimaññati jātiyā vā gottena vā …pe… aññataraññatarena vā vatthunā. </span><br><p id=mnd15:97.3><span class=root>Yo evarūpo māno maññanā maññitattaṁ unnati unnamo dhajo sampaggāho ketukamyatā cittassa—</span><br><p id=mnd15:97.4><span class=root>ayaṁ vuccati atimāno. </span><br><p id=mnd15:97.5><span class=root>Atimāne na tiṭṭheyyāti. </span><br><p id=mnd15:97.6><span class=root>Atimāne na tiṭṭheyya na santiṭṭheyya, atimānaṁ pajaheyya vinodeyya byantiṁ kareyya anabhāvaṁ gameyya, atimānā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br><p id=mnd15:97.7><span class=root>atimāne na tiṭṭheyya. </span><br><p id=mnd15:98.1><span class=root>Nibbānamanaso naroti. </span><br><p id=mnd15:98.2><span class=root>Idhekacco dānaṁ dento sīlaṁ samādiyanto uposathakammaṁ karonto pānīyaṁ paribhojanīyaṁ upaṭṭhapento pariveṇaṁ sammajjanto cetiyaṁ vandanto cetiye gandhamālaṁ āropento cetiyaṁ padakkhiṇaṁ karonto yaṁ kiñci tedhātukaṁ kusalābhisaṅkhāraṁ abhisaṅkharonto na gatihetu na upapattihetu na paṭisandhihetu na bhavahetu na saṁsārahetu na vaṭṭahetu, sabbaṁ taṁ visaṁyogādhippāyo nibbānaninno nibbānapoṇo nibbānapabbhāro abhisaṅkharotīti. </span><br><p id=mnd15:98.3><span class=root>Evampi nibbānamanaso naro. </span><br><p id=mnd15:98.4><span class=root>Atha vā sabbasaṅkhāradhātuyā cittaṁ paṭivāpetvā amatāya dhātuyā cittaṁ upasaṁharati—</span><br><p id=mnd15:98.5><span class=root>“etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānan”ti. </span><br><p id=mnd15:98.6><span class=root>Evampi nibbānamanaso naro. </span><br><p id=mnd15:99.1><span class=root>“Na paṇḍitā upadhisukhassa hetu, </span><br><p id=mnd15:99.2><span class=root>Dadanti dānāni punabbhavāya; </span><br><p id=mnd15:99.3><span class=root>Kāmañca te upadhiparikkhayāya, </span><br><p id=mnd15:99.4><span class=root>Dadanti dānaṁ apunabbhavāya. </span><br><p id=mnd15:100.1><span class=root>Na paṇḍitā upadhisukhassa hetu, </span><br><p id=mnd15:100.2><span class=root>Bhāventi jhānāni punabbhavāya; </span><br><p id=mnd15:100.3><span class=root>Kāmañca te upadhiparikkhayāya, </span><br><p id=mnd15:100.4><span class=root>Bhāventi jhānaṁ apunabbhavāya. </span><br><p id=mnd15:101.1><span class=root>Te nibbutiṁ āsisamānasā dadanti, </span><br><p id=mnd15:101.2><span class=root>Tanninnacittā tadadhimuttā; </span><br><p id=mnd15:101.3><span class=root>Najjo yathā sāgaramajjhupetā, </span><br><p id=mnd15:101.4><span class=root>Bhavanti nibbānaparāyanā te”ti. </span><br><p id=mnd15:102.1><span class=root>Nibbānamanaso naro. </span><br><p id=mnd15:102.2><span class=root>Tenāha bhagavā—</span><br><p id=mnd15:103.1><span class=root>“Niddaṁ tandiṁ sahe thīnaṁ, </span><br><p id=mnd15:103.2><span class=root>pamādena na saṁvase; </span><br><p id=mnd15:103.3><span class=root>Atimāne na tiṭṭheyya, </span><br><p id=mnd15:103.4><span class=root>nibbānamanaso naro”ti. </span><br><p id=mnd15:104.1><span class=root>Mosavajje na niyyetha, </span><br><p id=mnd15:104.2><span class=root>rūpe snehaṁ na kubbaye; </span><br><p id=mnd15:104.3><span class=root>Mānañca parijāneyya, </span><br><p id=mnd15:104.4><span class=root>sāhasā virato care. </span><br><p id=mnd15:105.1><span class=root>Mosavajje na niyyethāti. </span><br><p id=mnd15:105.2><span class=root>Mosavajjaṁ vuccati musāvādo. </span><br><p id=mnd15:105.3><span class=root>Idhekacco sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho—</span><br><p id=mnd15:105.4><span class=root>“ehambho purisa, yaṁ jānāsi taṁ vadehī”ti, </span><br><p id=mnd15:105.5><span class=root>so ajānaṁ vā āha—“jānāmī”ti, </span><br><p id=mnd15:105.6><span class=root>jānaṁ vā āha—“na jānāmī”ti, </span><br><p id=mnd15:105.7><span class=root>apassaṁ vā āha—“passāmī”ti, </span><br><p id=mnd15:105.8><span class=root>passaṁ vā āha—“na passāmī”ti. </span><br><p id=mnd15:105.9><span class=root>Iti attahetu vā parahetu vā āmisakiñcikkhahetu vā sampajānamusā bhāsitā hoti—</span><br><p id=mnd15:105.10><span class=root>idaṁ vuccati mosavajjaṁ. </span><br><p id=mnd15:105.11><span class=root>Api ca tīhākārehi …pe… </span><br><p id=mnd15:105.12><span class=root>catūhākārehi … </span><br><p id=mnd15:105.13><span class=root>pañcahākārehi … </span><br><p id=mnd15:105.14><span class=root>chahākārehi … </span><br><p id=mnd15:105.15><span class=root>sattahākārehi … </span><br><p id=mnd15:105.16><span class=root>aṭṭhahākārehi …pe… </span><br><p id=mnd15:105.17><span class=root>imehi aṭṭhahākārehi musāvādo hoti. </span><br><p id=mnd15:105.18><span class=root>Mosavajje na niyyethāti. </span><br><p id=mnd15:105.19><span class=root>Mosavajje na yāyeyya na niyyāyeyya na vaheyya na saṁhareyya, mosavajjaṁ pajaheyya vinodeyya byantiṁ kareyya anabhāvaṁ gameyya, mosavajjā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br><p id=mnd15:105.20><span class=root>mosavajje na niyyetha. </span><br><p id=mnd15:106.1><span class=root>Rūpe snehaṁ na kubbayeti. </span><br><p id=mnd15:106.2><span class=root>Rūpanti cattāro ca mahābhūtā, catunnañca mahābhūtānaṁ upādāya rūpaṁ. </span><br><p id=mnd15:106.3><span class=root>Rūpe snehaṁ na kubbayeti. </span><br><p id=mnd15:106.4><span class=root>Rūpe snehaṁ na kareyya chandaṁ na kareyya pemaṁ na kareyya rāgaṁ na kareyya na janeyya na sañjaneyya na nibbatteyya nābhinibbatteyyāti—</span><br><p id=mnd15:106.5><span class=root>rūpe snehaṁ na kubbaye. </span><br><p id=mnd15:107.1><span class=root>Mānañca parijāneyyāti. </span><br><p id=mnd15:107.2><span class=root>Mānoti ekavidhena māno—</span><br><p id=mnd15:107.3><span class=root>yā cittassa unnati. </span><br><p id=mnd15:107.4><span class=root>Duvidhena māno—</span><br><p id=mnd15:107.5><span class=root>attukkaṁsanamāno , </span><br><p id=mnd15:107.6><span class=root>paravambhanamāno. </span><br><p id=mnd15:107.7><span class=root>Tividhena māno—</span><br><p id=mnd15:107.8><span class=root>“seyyohamasmī”ti māno , </span><br><p id=mnd15:107.9><span class=root>“sadisohamasmī”ti māno , </span><br><p id=mnd15:107.10><span class=root>“hīnohamasmī”ti māno. </span><br><p id=mnd15:107.11><span class=root>Catuvidhena māno—</span><br><p id=mnd15:107.12><span class=root>lābhena mānaṁ janeti , </span><br><p id=mnd15:107.13><span class=root>yasena mānaṁ janeti , </span><br><p id=mnd15:107.14><span class=root>pasaṁsāya mānaṁ janeti , </span><br><p id=mnd15:107.15><span class=root>sukhena mānaṁ janeti. </span><br><p id=mnd15:107.16><span class=root>Pañcavidhena māno—</span><br><p id=mnd15:107.17><span class=root>“lābhimhi manāpikānaṁ rūpānan”ti mānaṁ janeti, </span><br><p id=mnd15:107.18><span class=root>“lābhimhi manāpikānaṁ saddānaṁ …pe… </span><br><p id=mnd15:107.19><span class=root>gandhānaṁ … </span><br><p id=mnd15:107.20><span class=root>rasānaṁ … </span><br><p id=mnd15:107.21><span class=root>phoṭṭhabbānan”ti mānaṁ janeti. </span><br><p id=mnd15:107.22><span class=root>Chabbidhena māno—</span><br><p id=mnd15:107.23><span class=root>cakkhusampadāya mānaṁ janeti , </span><br><p id=mnd15:107.24><span class=root>sotasampadāya …pe… </span><br><p id=mnd15:107.25><span class=root>ghānasampadāya … </span><br><p id=mnd15:107.26><span class=root>jivhāsampadāya … </span><br><p id=mnd15:107.27><span class=root>kāyasampadāya … </span><br><p id=mnd15:107.28><span class=root>manosampadāya mānaṁ janeti. </span><br><p id=mnd15:107.29><span class=root>Sattavidhena māno—</span><br><p id=mnd15:107.30><span class=root>atimāno , </span><br><p id=mnd15:107.31><span class=root>mānātimāno , </span><br><p id=mnd15:107.32><span class=root>omāno , </span><br><p id=mnd15:107.33><span class=root>sadisamāno , </span><br><p id=mnd15:107.34><span class=root>adhimāno , </span><br><p id=mnd15:107.35><span class=root>asmimāno , </span><br><p id=mnd15:107.36><span class=root>micchāmāno. </span><br><p id=mnd15:107.37><span class=root>Aṭṭhavidhena māno—</span><br><p id=mnd15:107.38><span class=root>lābhena mānaṁ janeti , </span><br><p id=mnd15:107.39><span class=root>alābhena omānaṁ janeti , </span><br><p id=mnd15:107.40><span class=root>yasena mānaṁ janeti , </span><br><p id=mnd15:107.41><span class=root>ayasena omānaṁ janeti , </span><br><p id=mnd15:107.42><span class=root>pasaṁsāya mānaṁ janeti , </span><br><p id=mnd15:107.43><span class=root>nindāya omānaṁ janeti , </span><br><p id=mnd15:107.44><span class=root>sukhena mānaṁ janeti , </span><br><p id=mnd15:107.45><span class=root>dukkhena omānaṁ janeti. </span><br><p id=mnd15:107.46><span class=root>Navavidhena māno—</span><br><p id=mnd15:107.47><span class=root>seyyassa “seyyohamasmī”ti māno , </span><br><p id=mnd15:107.48><span class=root>seyyassa “sadisohamasmī”ti māno , </span><br><p id=mnd15:107.49><span class=root>seyyassa “hīnohamasmī”ti māno , </span><br><p id=mnd15:107.50><span class=root>sadisassa “seyyohamasmī”ti māno , </span><br><p id=mnd15:107.51><span class=root>sadisassa “sadisohamasmī”ti māno , </span><br><p id=mnd15:107.52><span class=root>sadisassa “hīnohamasmī”ti māno , </span><br><p id=mnd15:107.53><span class=root>hīnassa “seyyohamasmī”ti māno , </span><br><p id=mnd15:107.54><span class=root>hīnassa “sadisohamasmī”ti māno , </span><br><p id=mnd15:107.55><span class=root>hīnassa “hīnohamasmī”ti māno. </span><br><p id=mnd15:107.56><span class=root>Dasavidhena māno—</span><br><p id=mnd15:107.57><span class=root>idhekacco mānaṁ janeti jātiyā vā gottena vā …pe… aññataraññatarena vā vatthunā. </span><br><p id=mnd15:107.58><span class=root>Yo evarūpo māno maññanā maññitattaṁ unnati unnamo dhajo sampaggāho ketukamyatā cittassa—</span><br><p id=mnd15:107.59><span class=root>ayaṁ vuccati māno. </span><br><p id=mnd15:108.1><span class=root>Mānañca parijāneyyāti. </span><br><p id=mnd15:108.2><span class=root>Mānaṁ tīhi pariññāhi parijāneyya—</span><br><p id=mnd15:108.3><span class=root>ñātapariññāya , </span><br><p id=mnd15:108.4><span class=root>tīraṇapariññāya , </span><br><p id=mnd15:108.5><span class=root>pahānapariññāya. </span><br><p id=mnd15:108.6><span class=root>Katamā ñātapariññā? </span><br><p id=mnd15:108.7><span class=root>Mānaṁ jānāti ayaṁ ekavidhena māno—</span><br><p id=mnd15:108.8><span class=root>yā cittassa unnati. </span><br><p id=mnd15:108.9><span class=root>Ayaṁ duvidhena māno—</span><br><p id=mnd15:108.10><span class=root>attukkaṁsanamāno paravambhanamāno …pe… </span><br><p id=mnd15:108.11><span class=root>ayaṁ dasavidhena māno—</span><br><p id=mnd15:108.12><span class=root>idhekacco mānaṁ janeti jātiyā vā gottena vā …pe… aññataraññatarena vā vatthunāti jānāti passati—</span><br><p id=mnd15:108.13><span class=root>ayaṁ ñātapariññā. </span><br><p id=mnd15:109.1><span class=root>Katamā tīraṇapariññā? </span><br><p id=mnd15:109.2><span class=root>Etaṁ ñātaṁ katvā mānaṁ tīreti aniccato dukkhato …pe… </span><br><p id=mnd15:109.3><span class=root>nissaraṇato tīreti—</span><br><p id=mnd15:109.4><span class=root>ayaṁ tīraṇapariññā. </span><br><p id=mnd15:110.1><span class=root>Katamā pahānapariññā? </span><br><p id=mnd15:110.2><span class=root>Evaṁ tīrayitvā mānaṁ pajahati vinodeti byantiṁ karoti anabhāvaṁ gameti—</span><br><p id=mnd15:110.3><span class=root>ayaṁ pahānapariññā. </span><br><p id=mnd15:110.4><span class=root>Mānañca parijāneyyāti mānaṁ imāhi tīhi pariññāhi parijāneyyāti—</span><br><p id=mnd15:110.5><span class=root>mānañca parijāneyya. </span><br><p id=mnd15:111.1><span class=root>Sāhasā virato careti. </span><br><p id=mnd15:111.2><span class=root>Katamā sāhasā cariyā? </span><br><p id=mnd15:111.3><span class=root>Rattassa rāgacariyā sāhasā cariyā , </span><br><p id=mnd15:111.4><span class=root>duṭṭhassa dosacariyā sāhasā cariyā , </span><br><p id=mnd15:111.5><span class=root>mūḷhassa mohacariyā sāhasā cariyā , </span><br><p id=mnd15:111.6><span class=root>vinibaddhassa mānacariyā sāhasā cariyā , </span><br><p id=mnd15:111.7><span class=root>parāmaṭṭhassa diṭṭhicariyā sāhasā cariyā , </span><br><p id=mnd15:111.8><span class=root>vikkhepagatassa uddhaccacariyā sāhasā cariyā , </span><br><p id=mnd15:111.9><span class=root>aniṭṭhaṅgatassa vicikicchācariyā sāhasā cariyā , </span><br><p id=mnd15:111.10><span class=root>thāmagatassa anusayacariyā sāhasā cariyā—</span><br><p id=mnd15:111.11><span class=root>ayaṁ sāhasā cariyā. </span><br><p id=mnd15:111.12><span class=root>Sāhasā virato careti sāhasā cariyāya ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyya careyya vicareyya iriyeyya vatteyya pāleyya yapeyya yāpeyyāti—</span><br><p id=mnd15:111.13><span class=root>sāhasā virato care. </span><br><p id=mnd15:112.1><span class=root>Tenāha bhagavā—</span><br><p id=mnd15:113.1><span class=root>“Mosavajje na niyyetha, </span><br><p id=mnd15:113.2><span class=root>rūpe snehaṁ na kubbaye; </span><br><p id=mnd15:113.3><span class=root>Mānañca parijāneyya, </span><br><p id=mnd15:113.4><span class=root>sāhasā virato care”ti. </span><br><p id=mnd15:114.1><span class=root>Purāṇaṁ nābhinandeyya, </span><br><p id=mnd15:114.2><span class=root>nave khantiṁ na kubbaye; </span><br><p id=mnd15:114.3><span class=root>Hīyamāne na soceyya, </span><br><p id=mnd15:114.4><span class=root>ākāsaṁ na sito siyā. </span><br><p id=mnd15:115.1><span class=root>Purāṇaṁ nābhinandeyyāti. </span><br><p id=mnd15:115.2><span class=root>Purāṇaṁ vuccati atītā rūpavedanāsaññāsaṅkhāraviññāṇā. </span><br><p id=mnd15:115.3><span class=root>Atīte saṅkhāre taṇhāvasena diṭṭhivasena nābhinandeyya nābhivadeyya na ajjhoseyya, abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajaheyya vinodeyya byantiṁ kareyya anabhāvaṁ gameyyāti—</span><br><p id=mnd15:115.4><span class=root>purāṇaṁ nābhinandeyya. </span><br><p id=mnd15:116.1><span class=root>Nave khantiṁ na kubbayeti. </span><br><p id=mnd15:116.2><span class=root>Navā vuccati paccuppannā rūpavedanāsaññāsaṅkhāraviññāṇā. </span><br><p id=mnd15:116.3><span class=root>Paccuppanne saṅkhāre taṇhāvasena diṭṭhivasena khantiṁ na kareyya chandaṁ na kareyya pemaṁ na kareyya rāgaṁ na kareyya na janeyya na sañjaneyya na nibbatteyya nābhinibbatteyyāti—</span><br><p id=mnd15:116.4><span class=root>nave khantiṁ na kubbaye. </span><br><p id=mnd15:117.1><span class=root>Hīyamāne na soceyyāti. </span><br><p id=mnd15:117.2><span class=root>Hīyamāne hāyamāne parihāyamāne vemāne vigacchamāne antaradhāyamāne na soceyya na kilameyya na parāmaseyya na parideveyya na urattāḷiṁ kandeyya na sammohaṁ āpajjeyya. </span><br><p id=mnd15:117.3><span class=root>Cakkhusmiṁ hīyamāne hāyamāne parihāyamāne vemāne vigacchamāne antaradhāyamāne, </span><br><p id=mnd15:117.4><span class=root>sotasmiṁ …pe… </span><br><p id=mnd15:117.5><span class=root>ghānasmiṁ … </span><br><p id=mnd15:117.6><span class=root>jivhāya … </span><br><p id=mnd15:117.7><span class=root>kāyasmiṁ … </span><br><p id=mnd15:117.8><span class=root>rūpasmiṁ … </span><br><p id=mnd15:117.9><span class=root>saddasmiṁ … </span><br><p id=mnd15:117.10><span class=root>gandhasmiṁ … </span><br><p id=mnd15:117.11><span class=root>rasasmiṁ … </span><br><p id=mnd15:117.12><span class=root>phoṭṭhabbasmiṁ … </span><br><p id=mnd15:117.13><span class=root>kulasmiṁ … </span><br><p id=mnd15:117.14><span class=root>gaṇasmiṁ … </span><br><p id=mnd15:117.15><span class=root>āvāsasmiṁ … </span><br><p id=mnd15:117.16><span class=root>lābhasmiṁ … </span><br><p id=mnd15:117.17><span class=root>yasasmiṁ … </span><br><p id=mnd15:117.18><span class=root>pasaṁsāya … </span><br><p id=mnd15:117.19><span class=root>sukhasmiṁ … </span><br><p id=mnd15:117.20><span class=root>cīvarasmiṁ … </span><br><p id=mnd15:117.21><span class=root>piṇḍapātasmiṁ … </span><br><p id=mnd15:117.22><span class=root>senāsanasmiṁ … </span><br><p id=mnd15:117.23><span class=root>gilānapaccayabhesajjaparikkhārasmiṁ hīyamāne hāyamāne parihāyamāne vemāne vigacchamāne antaradhāyamāne na soceyya na kilameyya na parāmaseyya na parideveyya na urattāḷiṁ kandeyya na sammohaṁ āpajjeyyāti—</span><br><p id=mnd15:117.24><span class=root>hīyamāne na soceyya. </span><br><p id=mnd15:118.1><span class=root>Ākāsaṁ na sito siyāti. </span><br><p id=mnd15:118.2><span class=root>Ākāsaṁ vuccati taṇhā. </span><br><p id=mnd15:118.3><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=mnd15:118.4><span class=root>Kiṅkāraṇā ākāsaṁ vuccati taṇhā? </span><br><p id=mnd15:118.5><span class=root>Yāya taṇhāya rūpaṁ ākassati samākassati gaṇhāti parāmasati abhinivisati, </span><br><p id=mnd15:118.6><span class=root>vedanaṁ …pe… </span><br><p id=mnd15:118.7><span class=root>saññaṁ … </span><br><p id=mnd15:118.8><span class=root>saṅkhāre … </span><br><p id=mnd15:118.9><span class=root>viññāṇaṁ … </span><br><p id=mnd15:118.10><span class=root>gatiṁ … </span><br><p id=mnd15:118.11><span class=root>upapattiṁ … </span><br><p id=mnd15:118.12><span class=root>paṭisandhiṁ … </span><br><p id=mnd15:118.13><span class=root>bhavaṁ … </span><br><p id=mnd15:118.14><span class=root>saṁsāraṁ … </span><br><p id=mnd15:118.15><span class=root>vaṭṭaṁ ākassati samākassati gaṇhāti parāmasati abhinivisati; </span><br><p id=mnd15:118.16><span class=root>taṅkāraṇā ākāsaṁ vuccati taṇhā. </span><br><p id=mnd15:118.17><span class=root>Ākāsaṁ na sito siyāti. </span><br><p id=mnd15:118.18><span class=root>Taṇhānissito na siyā. </span><br><p id=mnd15:118.19><span class=root>Taṇhaṁ pajaheyya vinodeyya byantiṁ kareyya anabhāvaṁ gameyya, taṇhāya ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br><p id=mnd15:118.20><span class=root>ākāsaṁ na sito siyā. </span><br><p id=mnd15:119.1><span class=root>Tenāha bhagavā—</span><br><p id=mnd15:120.1><span class=root>“Purāṇaṁ nābhinandeyya, </span><br><p id=mnd15:120.2><span class=root>nave khantiṁ na kubbaye; </span><br><p id=mnd15:120.3><span class=root>Hīyamāne na soceyya, </span><br><p id=mnd15:120.4><span class=root>ākāsaṁ na sito siyā”ti. </span><br><p id=mnd15:121.1><span class=root>Gedhaṁ brūmi mahoghoti, </span><br><p id=mnd15:121.2><span class=root>ājavaṁ brūmi jappanaṁ; </span><br><p id=mnd15:121.3><span class=root>Ārammaṇaṁ pakampanaṁ, </span><br><p id=mnd15:121.4><span class=root>kāmapaṅko duraccayo. </span><br><p id=mnd15:122.1><span class=root>Gedhaṁ brūmi mahoghotīti. </span><br><p id=mnd15:122.2><span class=root>Gedho vuccati taṇhā. </span><br><p id=mnd15:122.3><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=mnd15:122.4><span class=root>Mahogho vuccati taṇhā. </span><br><p id=mnd15:122.5><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=mnd15:122.6><span class=root>Gedhaṁ brūmi mahoghotīti. </span><br><p id=mnd15:122.7><span class=root>Gedhaṁ “mahogho”ti brūmi ācikkhāmi desemi paññāpemi paṭṭhapemi vivarāmi vibhajāmi uttānīkaromi pakāsemīti—</span><br><p id=mnd15:122.8><span class=root>gedhaṁ brūmi mahoghoti. </span><br><p id=mnd15:123.1><span class=root>Ājavaṁ brūmi jappananti. </span><br><p id=mnd15:123.2><span class=root>Ājavā vuccati taṇhā. </span><br><p id=mnd15:123.3><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=mnd15:123.4><span class=root>Jappanāpi vuccati taṇhā. </span><br><p id=mnd15:123.5><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=mnd15:123.6><span class=root>Ājavaṁ brūmi jappananti ājavaṁ “jappanā”ti brūmi ācikkhāmi …pe… uttānīkaromi pakāsemīti—</span><br><p id=mnd15:123.7><span class=root>ājavaṁ brūmi jappanaṁ. </span><br><p id=mnd15:124.1><span class=root>Ārammaṇaṁ pakampananti. </span><br><p id=mnd15:124.2><span class=root>Ārammaṇampi vuccati taṇhā. </span><br><p id=mnd15:124.3><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=mnd15:124.4><span class=root>Pakampanāpi vuccati taṇhā. </span><br><p id=mnd15:124.5><span class=root>Yo rāgo sārāgo …pe… abhijjhā lobho akusalamūlanti—</span><br><p id=mnd15:124.6><span class=root>ārammaṇaṁ pakampanaṁ. </span><br><p id=mnd15:125.1><span class=root>Kāmapaṅko duraccayoti. </span><br><p id=mnd15:125.2><span class=root>Kāmapaṅko kāmakaddamo kāmakileso kāmapalipo kāmapalirodho duraccayo durativatto duttaro duppataro dussamatikkamo dubbītivattoti—</span><br><p id=mnd15:125.3><span class=root>kāmapaṅko duraccayo. </span><br><p id=mnd15:126.1><span class=root>Tenāha bhagavā—</span><br><p id=mnd15:127.1><span class=root>“Gedhaṁ brūmi mahoghoti, </span><br><p id=mnd15:127.2><span class=root>ājavaṁ brūmi jappanaṁ; </span><br><p id=mnd15:127.3><span class=root>Ārammaṇaṁ pakampanaṁ, </span><br><p id=mnd15:127.4><span class=root>kāmapaṅko duraccayo”ti. </span><br><p id=mnd15:128.1><span class=root>Saccā avokkamaṁ muni, </span><br><p id=mnd15:128.2><span class=root>thale tiṭṭhati brāhmaṇo; </span><br><p id=mnd15:128.3><span class=root>Sabbaṁ so paṭinissajja, </span><br><p id=mnd15:128.4><span class=root>sa ve santoti vuccati. </span><br><p id=mnd15:129.1><span class=root>Saccā avokkamaṁ munīti. </span><br><p id=mnd15:129.2><span class=root>Saccavācāya avokkamanto, sammādiṭṭhiyā avokkamanto, ariyā aṭṭhaṅgikā maggā avokkamanto. </span><br><p id=mnd15:129.3><span class=root>Munīti. </span><br><p id=mnd15:129.4><span class=root>Monaṁ vuccati ñāṇaṁ …pe… saṅgajālamaticca so munīti—</span><br><p id=mnd15:129.5><span class=root>saccā avokkamaṁ muni. </span><br><p id=mnd15:130.1><span class=root>Thale tiṭṭhati brāhmaṇoti. </span><br><p id=mnd15:130.2><span class=root>Thalaṁ vuccati amataṁ nibbānaṁ. </span><br><p id=mnd15:130.3><span class=root>Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. </span><br><p id=mnd15:130.4><span class=root>Brāhmaṇoti sattannaṁ dhammānaṁ bāhitattā brāhmaṇo …pe… asito tādi pavuccate sa brahmā. </span><br><p id=mnd15:130.5><span class=root>Thale tiṭṭhati brāhmaṇoti. </span><br><p id=mnd15:130.6><span class=root>Thale tiṭṭhati dīpe tiṭṭhati tāṇe tiṭṭhati leṇe tiṭṭhati saraṇe tiṭṭhati abhaye tiṭṭhati accute tiṭṭhati amate tiṭṭhati nibbāne tiṭṭhatīti—</span><br><p id=mnd15:130.7><span class=root>thale tiṭṭhati brāhmaṇo. </span><br><p id=mnd15:131.1><span class=root>Sabbaṁ so paṭinissajjāti. </span><br><p id=mnd15:131.2><span class=root>Sabbaṁ vuccati dvādasāyatanāni—</span><br><p id=mnd15:131.3><span class=root>cakkhu ceva rūpā ca …pe… </span><br><p id=mnd15:131.4><span class=root>mano ceva dhammā ca. </span><br><p id=mnd15:131.5><span class=root>Yato ajjhattikabāhiresu āyatanesu chandarāgo pahīno hoti ucchinnamūlo tālāvatthukato anabhāvaṅkato āyatiṁ anuppādadhammo, ettāvatāpi sabbaṁ cattaṁ hoti vantaṁ muttaṁ pahīnaṁ paṭinissaṭṭhaṁ. </span><br><p id=mnd15:131.6><span class=root>Yato taṇhā ca diṭṭhi ca māno ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā, ettāvatāpi sabbaṁ cattaṁ hoti vantaṁ muttaṁ pahīnaṁ paṭinissaṭṭhaṁ. </span><br><p id=mnd15:131.7><span class=root>Yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā, ettāvatāpi sabbaṁ cattaṁ hoti vantaṁ muttaṁ pahīnaṁ paṭinissaṭṭhanti—</span><br><p id=mnd15:131.8><span class=root>sabbaṁ so paṭinissajja. </span><br><p id=mnd15:132.1><span class=root>Sa ve santoti vuccatīti. </span><br><p id=mnd15:132.2><span class=root>So santo upasanto vūpasanto nibbuto paṭipassaddhoti vuccati kathīyati bhaṇīyati dīpīyati voharīyatīti—</span><br><p id=mnd15:132.3><span class=root>sa ve santoti vuccati. </span><br><p id=mnd15:133.1><span class=root>Tenāha bhagavā—</span><br><p id=mnd15:134.1><span class=root>“Saccā avokkamaṁ muni, </span><br><p id=mnd15:134.2><span class=root>thale tiṭṭhati brāhmaṇo; </span><br><p id=mnd15:134.3><span class=root>Sabbaṁ so paṭinissajja, </span><br><p id=mnd15:134.4><span class=root>sa ve santoti vuccatī”ti. </span><br><p id=mnd15:135.1><span class=root>Sa ve vidvā sa vedagū, </span><br><p id=mnd15:135.2><span class=root>ñatvā dhammaṁ anissito; </span><br><p id=mnd15:135.3><span class=root>Sammā so loke iriyāno, </span><br><p id=mnd15:135.4><span class=root>na pihetīdha kassaci. </span><br><p id=mnd15:136.1><span class=root>Sa ve vidvā sa vedagūti. </span><br><p id=mnd15:136.2><span class=root>Vidvāti vidvā vijjāgato ñāṇī vibhāvī medhāvī. </span><br><p id=mnd15:136.3><span class=root>Vedagūti. </span><br><p id=mnd15:136.4><span class=root>Vedā vuccanti catūsu maggesu ñāṇaṁ …pe… sabbavedanāsu vītarāgo sabbavedamaticca vedagū soti—</span><br><p id=mnd15:136.5><span class=root>sa ve vidvā sa vedagū. </span><br><p id=mnd15:137.1><span class=root>Ñatvā dhammaṁ anissitoti. </span><br><p id=mnd15:137.2><span class=root>Ñatvāti ñatvā jānitvā tulayitvā tīrayitvā vibhāvayitvā vibhūtaṁ katvā. </span><br><p id=mnd15:137.3><span class=root>“Sabbe saṅkhārā aniccā”ti ñatvā jānitvā tulayitvā tīrayitvā vibhāvayitvā vibhūtaṁ katvā, </span><br><p id=mnd15:137.4><span class=root>“sabbe saṅkhārā dukkhā”ti …pe… </span><br><p id=mnd15:137.5><span class=root>“yaṁ kiñci samudayadhammaṁ sabbaṁ taṁ nirodhadhamman”ti ñatvā jānitvā tulayitvā tīrayitvā vibhāvayitvā vibhūtaṁ katvā. </span><br><p id=mnd15:137.6><span class=root>Anissitoti dve nissayā—</span><br><p id=mnd15:137.7><span class=root>taṇhānissayo ca diṭṭhinissayo ca …pe… </span><br><p id=mnd15:137.8><span class=root>ayaṁ taṇhānissayo …pe… </span><br><p id=mnd15:137.9><span class=root>ayaṁ diṭṭhinissayo. </span><br><p id=mnd15:137.10><span class=root>Taṇhānissayaṁ pahāya diṭṭhinissayaṁ paṭinissajjitvā cakkhuṁ anissito … </span><br><p id=mnd15:137.11><span class=root>sotaṁ anissito … </span><br><p id=mnd15:137.12><span class=root>ghānaṁ anissito …pe… </span><br><p id=mnd15:137.13><span class=root>diṭṭhasutamutaviññātabbe dhamme anissito anallīno anupagato anajjhosito anadhimutto nikkhanto nissaṭo vippamutto visaññutto vimariyādikatena cetasā viharatīti—</span><br><p id=mnd15:137.14><span class=root>ñatvā dhammaṁ anissito. </span><br><p id=mnd15:138.1><span class=root>Sammā so loke iriyānoti. </span><br><p id=mnd15:138.2><span class=root>Yato ajjhattikabāhiresu āyatanesu chandarāgo pahīno hoti ucchinnamūlo tālāvatthukato anabhāvaṅkato āyatiṁ anuppādadhammo, ettāvatāpi sammā so loke carati viharati iriyati vattati pāleti yapeti yāpeti …pe… </span><br><p id=mnd15:138.3><span class=root>yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā, ettāvatāpi sammā so loke carati viharati iriyati vattati pāleti yapeti yāpetīti—</span><br><p id=mnd15:138.4><span class=root>sammā so loke iriyāno. </span><br><p id=mnd15:139.1><span class=root>Na pihetīdha kassacīti. </span><br><p id=mnd15:139.2><span class=root>Pihā vuccati taṇhā. </span><br><p id=mnd15:139.3><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=mnd15:139.4><span class=root>Yassesā pihā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so kassaci na piheti khattiyassa vā brāhmaṇassa vā vessassa vā suddassa vā gahaṭṭhassa vā pabbajitassa vā devassa vā manussassa vāti—</span><br><p id=mnd15:139.5><span class=root>na pihetīdha kassaci. </span><br><p id=mnd15:140.1><span class=root>Tenāha bhagavā—</span><br><p id=mnd15:141.1><span class=root>“Sa ve vidvā sa vedagū, </span><br><p id=mnd15:141.2><span class=root>ñatvā dhammaṁ anissito; </span><br><p id=mnd15:141.3><span class=root>Sammā so loke iriyāno, </span><br><p id=mnd15:141.4><span class=root>na pihetīdha kassacī”ti. </span><br><p id=mnd15:142.1><span class=root>Yodha kāme accatari, </span><br><p id=mnd15:142.2><span class=root>saṅgaṁ loke duraccayaṁ; </span><br><p id=mnd15:142.3><span class=root>Na so socati nājjheti, </span><br><p id=mnd15:142.4><span class=root>chinnasoto abandhano. </span><br><p id=mnd15:143.1><span class=root>Yodha kāme accatari, saṅgaṁ loke duraccayanti. </span><br><p id=mnd15:143.2><span class=root>Yoti yo yādiso yathāyutto yathāvihito yathāpakāro yaṁ ṭhānappatto yaṁ dhammasamannāgato khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso vā. </span><br><p id=mnd15:143.3><span class=root>Kāmāti uddānato dve kāmā—</span><br><p id=mnd15:143.4><span class=root>vatthukāmā ca kilesakāmā ca …pe… </span><br><p id=mnd15:143.5><span class=root>ime vuccanti vatthukāmā …pe… </span><br><p id=mnd15:143.6><span class=root>ime vuccanti kilesakāmā. </span><br><p id=mnd15:143.7><span class=root>Saṅgāti satta saṅgā—</span><br><p id=mnd15:143.8><span class=root>rāgasaṅgo, dosasaṅgo, mohasaṅgo, mānasaṅgo, diṭṭhisaṅgo, kilesasaṅgo, duccaritasaṅgo. </span><br><p id=mnd15:143.9><span class=root>Loketi apāyaloke manussaloke devaloke khandhaloke dhātuloke āyatanaloke. </span><br><p id=mnd15:143.10><span class=root>Saṅgaṁ loke duraccayanti. </span><br><p id=mnd15:143.11><span class=root>Yo kāme ca saṅge ca loke duraccaye durativatte duttare duppatare dussamatikkame dubbītivatte atari uttari patari samatikkami vītivattayīti—</span><br><p id=mnd15:143.12><span class=root>yodha kāme accatari, saṅgaṁ loke duraccayaṁ. </span><br><p id=mnd15:144.1><span class=root>Na so socati nājjhetīti. </span><br><p id=mnd15:144.2><span class=root>Vipariṇataṁ vā vatthuṁ na socati, vipariṇatasmiṁ vā vatthusmiṁ na socati. </span><br><p id=mnd15:144.3><span class=root>“Cakkhu me vipariṇatan”ti na socati …pe… </span><br><p id=mnd15:144.4><span class=root>sotaṁ me … </span><br><p id=mnd15:144.5><span class=root>ghānaṁ me … </span><br><p id=mnd15:144.6><span class=root>jivhā me … </span><br><p id=mnd15:144.7><span class=root>kāyo me … </span><br><p id=mnd15:144.8><span class=root>rūpā me … </span><br><p id=mnd15:144.9><span class=root>saddā me … </span><br><p id=mnd15:144.10><span class=root>gandhā me … </span><br><p id=mnd15:144.11><span class=root>rasā me … </span><br><p id=mnd15:144.12><span class=root>phoṭṭhabbā me … </span><br><p id=mnd15:144.13><span class=root>kulaṁ me … </span><br><p id=mnd15:144.14><span class=root>gaṇo me … </span><br><p id=mnd15:144.15><span class=root>āvāso me … </span><br><p id=mnd15:144.16><span class=root>lābho me … </span><br><p id=mnd15:144.17><span class=root>yaso me … </span><br><p id=mnd15:144.18><span class=root>pasaṁsā me … </span><br><p id=mnd15:144.19><span class=root>sukhaṁ me … </span><br><p id=mnd15:144.20><span class=root>cīvaraṁ me … </span><br><p id=mnd15:144.21><span class=root>piṇḍapāto me … </span><br><p id=mnd15:144.22><span class=root>senāsanaṁ me … </span><br><p id=mnd15:144.23><span class=root>gilānapaccayabhesajjaparikkhārā me … </span><br><p id=mnd15:144.24><span class=root>mātā me … </span><br><p id=mnd15:144.25><span class=root>pitā me … </span><br><p id=mnd15:144.26><span class=root>bhātā me … </span><br><p id=mnd15:144.27><span class=root>bhaginī me … </span><br><p id=mnd15:144.28><span class=root>putto me … </span><br><p id=mnd15:144.29><span class=root>dhītā me … </span><br><p id=mnd15:144.30><span class=root>mittā me … </span><br><p id=mnd15:144.31><span class=root>amaccā me … </span><br><p id=mnd15:144.32><span class=root>ñātī me … </span><br><p id=mnd15:144.33><span class=root>“sālohitā me vipariṇatā”ti na socati na kilamati na paridevati na urattāḷiṁ kandati na sammohaṁ āpajjatīti—</span><br><p id=mnd15:144.34><span class=root>na socati. </span><br><p id=mnd15:144.35><span class=root>Nājjhetīti najjheti na ajjheti na upanijjhāyati na nijjhāyati na pajjhāyati. </span><br><p id=mnd15:144.36><span class=root>Atha vā na jāyati na jiyyati na miyyati na cavati na upapajjatīti—</span><br><p id=mnd15:144.37><span class=root>nājjhetīti—</span><br><p id=mnd15:144.38><span class=root>na so socati nājjheti. </span><br><p id=mnd15:145.1><span class=root>Chinnasoto abandhanoti. </span><br><p id=mnd15:145.2><span class=root>Sotaṁ vuccati taṇhā. </span><br><p id=mnd15:145.3><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=mnd15:145.4><span class=root>Yassesā sotā taṇhā pahīnā samucchinnā …pe… ñāṇagginā daḍḍhā, so vuccati chinnasoto. </span><br><p id=mnd15:145.5><span class=root>Abandhanoti rāgabandhanaṁ dosabandhanaṁ mohabandhanaṁ mānabandhanaṁ diṭṭhibandhanaṁ kilesabandhanaṁ duccaritabandhanaṁ, yassete bandhanā pahīnā samucchinnā …pe… ñāṇagginā daḍḍhā, so vuccati abandhanoti—</span><br><p id=mnd15:145.6><span class=root>chinnasoto abandhano. </span><br><p id=mnd15:146.1><span class=root>Tenāha bhagavā—</span><br><p id=mnd15:147.1><span class=root>“Yodha kāme accatari, </span><br><p id=mnd15:147.2><span class=root>saṅgaṁ loke duraccayaṁ; </span><br><p id=mnd15:147.3><span class=root>Na so socati nājjheti, </span><br><p id=mnd15:147.4><span class=root>chinnasoto abandhano”ti. </span><br><p id=mnd15:148.1><span class=root>Yaṁ pubbe taṁ visosehi, </span><br><p id=mnd15:148.2><span class=root>pacchā te māhu kiñcanaṁ; </span><br><p id=mnd15:148.3><span class=root>Majjhe ce no gahessasi, </span><br><p id=mnd15:148.4><span class=root>upasanto carissasi. </span><br><p id=mnd15:149.1><span class=root>Yaṁ pubbe taṁ visosehīti. </span><br><p id=mnd15:149.2><span class=root>Atīte saṅkhāre ārabbha ye kilesā uppajjeyyuṁ te kilese sosehi visosehi sukkhāpehi visukkhāpehi abījaṁ karohi pajaha vinodehi byantiṁ karohi anabhāvaṁ gamehīti. </span><br><p id=mnd15:149.3><span class=root>Evampi yaṁ pubbe taṁ visosehi. </span><br><p id=mnd15:149.4><span class=root>Atha vā ye atītā kammābhisaṅkhārā avipakkavipākā te kammābhisaṅkhāre sosehi visosehi sukkhāpehi visukkhāpehi abījaṁ karohi pajaha vinodehi byantiṁ karohi anabhāvaṁ gamehīti. </span><br><p id=mnd15:149.5><span class=root>Evampi yaṁ pubbe taṁ visosehi. </span><br><p id=mnd15:150.1><span class=root>Pacchā te māhu kiñcananti. </span><br><p id=mnd15:150.2><span class=root>Pacchā vuccati anāgataṁ. </span><br><p id=mnd15:150.3><span class=root>Anāgate saṅkhāre ārabbha yāni uppajjeyyuṁ rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ kilesakiñcanaṁ duccaritakiñcanaṁ, imāni kiñcanāni tuyhaṁ mā ahu mā akāsi mā janesi mā sañjanesi mā nibbattesi mā abhinibbattesi pajaha vinodehi byantiṁ karohi anabhāvaṁ gamehīti—</span><br><p id=mnd15:150.4><span class=root>pacchā te māhu kiñcanaṁ. </span><br><p id=mnd15:151.1><span class=root>Majjhe ce no gahessasīti. </span><br><p id=mnd15:151.2><span class=root>Majjhaṁ vuccati paccuppannā rūpavedanāsaññāsaṅkhāraviññāṇā. </span><br><p id=mnd15:151.3><span class=root>Paccuppanne saṅkhāre taṇhāvasena diṭṭhivasena na gahessasi na uggahessasi na gaṇhissasi na parāmasissasi nābhinandissasi nābhicarissasi na ajjhosissasi, abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahissasi vinodessasi byantiṁ karissasi anabhāvaṁ gamessasīti—</span><br><p id=mnd15:151.4><span class=root>majjhe ce no gahessasi. </span><br><p id=mnd15:152.1><span class=root>Upasanto carissasīti. </span><br><p id=mnd15:152.2><span class=root>Rāgassa santattā samitattā upasamitattā, </span><br><p id=mnd15:152.3><span class=root>dosassa santattā samitattā upasamitattā …pe… </span><br><p id=mnd15:152.4><span class=root>sabbākusalābhisaṅkhārānaṁ santattā samitattā upasamitattā vūpasamitattā vijjhātattā nibbutattā vigatattā paṭipassaddhattā santo upasanto vūpasanto nibbuto paṭipassaddho carissasi viharissasi iriyissasi vattissasi pālissasi yapissasi yāpissasīti—</span><br><p id=mnd15:152.5><span class=root>upasanto carissasi. </span><br><p id=mnd15:153.1><span class=root>Tenāha bhagavā—</span><br><p id=mnd15:154.1><span class=root>“Yaṁ pubbe taṁ visosehi, </span><br><p id=mnd15:154.2><span class=root>pacchā te māhu kiñcanaṁ; </span><br><p id=mnd15:154.3><span class=root>Majjhe ce no gahessasi, </span><br><p id=mnd15:154.4><span class=root>upasanto carissasī”ti. </span><br><p id=mnd15:155.1><span class=root>Sabbaso nāmarūpasmiṁ, </span><br><p id=mnd15:155.2><span class=root>yassa natthi mamāyitaṁ; </span><br><p id=mnd15:155.3><span class=root>Asatā ca na socati, </span><br><p id=mnd15:155.4><span class=root>sa ve loke na jīyati. </span><br><p id=mnd15:156.1><span class=root>Sabbaso nāmarūpasmiṁ, yassa natthi mamāyitanti. </span><br><p id=mnd15:156.2><span class=root>Sabbasoti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—</span><br><p id=mnd15:156.3><span class=root>sabbasoti. </span><br><p id=mnd15:156.4><span class=root>Nāmanti cattāro arūpino khandhā. </span><br><p id=mnd15:156.5><span class=root>Rūpanti cattāro ca mahābhūtā, catunnañca mahābhūtānaṁ upādāya rūpaṁ. </span><br><p id=mnd15:156.6><span class=root>Yassāti arahato khīṇāsavassa. </span><br><p id=mnd15:156.7><span class=root>Mamāyitanti dve mamattā—</span><br><p id=mnd15:156.8><span class=root>taṇhāmamattañca diṭṭhimamattañca …pe… </span><br><p id=mnd15:156.9><span class=root>idaṁ taṇhāmamattaṁ …pe… </span><br><p id=mnd15:156.10><span class=root>idaṁ diṭṭhimamattaṁ. </span><br><p id=mnd15:156.11><span class=root>Sabbaso nāmarūpasmiṁ, yassa natthi mamāyitanti sabbaso nāmarūpasmiṁ mamattā yassa natthi na santi na saṁvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—</span><br><p id=mnd15:156.12><span class=root>sabbaso nāmarūpasmiṁ, yassa natthi mamāyitaṁ. </span><br><p id=mnd15:157.1><span class=root>Asatā ca na socatīti. </span><br><p id=mnd15:157.2><span class=root>Vipariṇataṁ vā vatthuṁ na socati, vipariṇatasmiṁ vā vatthusmiṁ na socati. </span><br><p id=mnd15:157.3><span class=root>“Cakkhu me vipariṇatan”ti na socati, </span><br><p id=mnd15:157.4><span class=root>sotaṁ me … </span><br><p id=mnd15:157.5><span class=root>ghānaṁ me … </span><br><p id=mnd15:157.6><span class=root>jivhā me … </span><br><p id=mnd15:157.7><span class=root>kāyo me … </span><br><p id=mnd15:157.8><span class=root>rūpā me … </span><br><p id=mnd15:157.9><span class=root>saddā me … </span><br><p id=mnd15:157.10><span class=root>gandhā me … </span><br><p id=mnd15:157.11><span class=root>rasā me … </span><br><p id=mnd15:157.12><span class=root>phoṭṭhabbā me … </span><br><p id=mnd15:157.13><span class=root>kulaṁ me … </span><br><p id=mnd15:157.14><span class=root>gaṇo me … </span><br><p id=mnd15:157.15><span class=root>āvāso me … </span><br><p id=mnd15:157.16><span class=root>lābho me …pe… </span><br><p id=mnd15:157.17><span class=root>“sālohitā me vipariṇatā”ti na socati na kilamati na paridevati na urattāḷiṁ kandati na sammohaṁ āpajjatīti. </span><br><p id=mnd15:157.18><span class=root>Evampi asatā ca na socati. </span><br><p id=mnd15:158.1><span class=root>Atha vā asatāya dukkhāya vedanāya phuṭṭho pareto samohito samannāgato na socati na kilamati na paridevati na urattāḷiṁ kandati na sammohaṁ āpajjatīti. </span><br><p id=mnd15:158.2><span class=root>Evampi asatā ca na socati. </span><br><p id=mnd15:158.3><span class=root>Atha vā cakkhurogena phuṭṭho pareto …pe… </span><br><p id=mnd15:158.4><span class=root>ḍaṁsamakasavātātapasarīsapasamphassena phuṭṭho pareto samohito samannāgato na socati na kilamati na paridevati na urattāḷiṁ kandati na sammohaṁ āpajjatīti. </span><br><p id=mnd15:158.5><span class=root>Evampi asatā ca na socati. </span><br><p id=mnd15:158.6><span class=root>Atha vā asante asaṁvijjamāne anupalabbhamāne “ahu vata me, taṁ vata me natthi, siyā vata me, taṁ vatāhaṁ na labhāmī”ti na socati na kilamati na paridevati na urattāḷiṁ kandati na sammohaṁ āpajjatīti. </span><br><p id=mnd15:158.7><span class=root>Evampi asatā ca na socati. </span><br><p id=mnd15:159.1><span class=root>Sa ve loke na jīyatīti. </span><br><p id=mnd15:159.2><span class=root>Yassa “mayhaṁ vā idaṁ paresaṁ vā idan”ti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ atthi, tassa jāni atthi. </span><br><p id=mnd15:160.1><span class=root>Bhāsitampi hetaṁ—</span><br><p id=mnd15:161.1><span class=root>“Jīno rathassaṁ maṇikuṇḍale ca, </span><br><p id=mnd15:161.2><span class=root>Putte ca dāre ca tatheva jīno; </span><br><p id=mnd15:161.3><span class=root>Sabbesu bhogesu asesakesu, </span><br><p id=mnd15:161.4><span class=root>Kasmā na santappasi sokakāle. </span><br><p id=mnd15:162.1><span class=root>Pubbeva maccaṁ vijahanti bhogā, </span><br><p id=mnd15:162.2><span class=root>Macco dhane pubbataraṁ jahāsi; </span><br><p id=mnd15:162.3><span class=root>Asassatā bhogino kāmakāmī, </span><br><p id=mnd15:162.4><span class=root>Tasmā na socāmahaṁ sokakāle. </span><br><p id=mnd15:163.1><span class=root>Udeti āpūrati veti cando, </span><br><p id=mnd15:163.2><span class=root>Atthaṁ tapetvāna paleti sūriyo; </span><br><p id=mnd15:163.3><span class=root>Viditā mayā sattuka lokadhammā, </span><br><p id=mnd15:163.4><span class=root>Tasmā na socāmahaṁ sokakāle”ti. </span><br><p id=mnd15:164.1><span class=root>Yassa “mayhaṁ vā idaṁ paresaṁ vā idan”ti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ natthi, tassa jāni natthi. </span><br><p id=mnd15:164.2><span class=root>Bhāsitampi hetaṁ—</span><br><p id=mnd15:164.3><span class=root>“‘nandasi, samaṇā’ti. </span><br><p id=mnd15:164.4><span class=root>‘Kiṁ laddhā, āvuso’ti? </span><br><p id=mnd15:164.5><span class=root>‘Tena hi, samaṇa, socasī’ti. </span><br><p id=mnd15:164.6><span class=root>‘Kiṁ jīyittha, āvuso’ti? </span><br><p id=mnd15:164.7><span class=root>‘Tena hi, samaṇa, neva nandasi na ca socasī’ti. </span><br><p id=mnd15:164.8><span class=root>‘Evamāvuso’ti. </span><br><p id=mnd15:165.1><span class=root>‘Cirassaṁ vata passāma, </span><br><p id=mnd15:165.2><span class=root>brāhmaṇaṁ parinibbutaṁ; </span><br><p id=mnd15:165.3><span class=root>Anandiṁ anaghaṁ bhikkhuṁ, </span><br><p id=mnd15:165.4><span class=root>tiṇṇaṁ loke visattikan’”ti. </span><br><p id=mnd15:166.1><span class=root>Sa ve loke na jīyati. </span><br><p id=mnd15:166.2><span class=root>Tenāha bhagavā—</span><br><p id=mnd15:167.1><span class=root>“Sabbaso nāmarūpasmiṁ, </span><br><p id=mnd15:167.2><span class=root>yassa natthi mamāyitaṁ; </span><br><p id=mnd15:167.3><span class=root>Asatā ca na socati, </span><br><p id=mnd15:167.4><span class=root>sa ve loke na jīyatī”ti. </span><br><p id=mnd15:168.1><span class=root>Yassa natthi idaṁ meti, </span><br><p id=mnd15:168.2><span class=root>paresaṁ vāpi kiñcanaṁ; </span><br><p id=mnd15:168.3><span class=root>Mamattaṁ so asaṁvindaṁ, </span><br><p id=mnd15:168.4><span class=root>natthi meti na socati. </span><br><p id=mnd15:169.1><span class=root>Yassa natthi idaṁ meti, paresaṁ vāpi kiñcananti. </span><br><p id=mnd15:169.2><span class=root>Yassāti arahato khīṇāsavassa. </span><br><p id=mnd15:169.3><span class=root>Yassa “mayhaṁ vā idaṁ paresaṁ vā idan”ti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ natthi na santi na saṁvijjati nupalabbhati, pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhanti. </span><br><p id=mnd15:169.4><span class=root>Evampi yassa natthi idaṁ meti, paresaṁ vāpi kiñcanaṁ. </span><br><p id=mnd15:170.1><span class=root>Vuttañhetaṁ bhagavatā—</span><br><p id=mnd15:170.2><span class=root>“nāyaṁ, bhikkhave, kāyo tumhākaṁ, napi aññesaṁ. </span><br><p id=mnd15:170.3><span class=root>Purāṇamidaṁ, bhikkhave, kammaṁ abhisaṅkhataṁ abhisañcetayitaṁ vedanīyaṁ daṭṭhabbaṁ. </span><br><p id=mnd15:170.4><span class=root>Tatra kho, bhikkhave, sutavā ariyasāvako paṭiccasamuppādaṁyeva sādhukaṁ yoniso manasikaroti—</span><br><p id=mnd15:170.5><span class=root>‘iti imasmiṁ sati idaṁ hoti imassuppādā idaṁ uppajjati, imasmiṁ asati idaṁ na hoti imassa nirodhā idaṁ nirujjhati, yadidaṁ avijjāpaccayā saṅkhārā, saṅkhārapaccayā viññāṇaṁ …pe… </span><br><p id=mnd15:170.6><span class=root>evametassa kevalassa dukkhakkhandhassa samudayo hoti. </span><br><p id=mnd15:170.7><span class=root>Avijjāya tveva asesavirāganirodhā saṅkhāranirodho …pe… </span><br><p id=mnd15:170.8><span class=root>evametassa kevalassa dukkhakkhandhassa nirodho hotī’”ti. </span><br><p id=mnd15:170.9><span class=root>Evampi yassa natthi idaṁ meti, paresaṁ vāpi kiñcanaṁ. </span><br><p id=mnd15:171.1><span class=root>Vuttampi hetaṁ bhagavatā—</span><br><p id=mnd15:172.1><span class=root>“Suññato lokaṁ avekkhassu, </span><br><p id=mnd15:172.2><span class=root>mogharāja sadā sato; </span><br><p id=mnd15:172.3><span class=root>Attānudiṭṭhiṁ ūhacca, </span><br><p id=mnd15:172.4><span class=root>evaṁ maccutaro siyā; </span><br><p id=mnd15:172.5><span class=root>Evaṁ lokaṁ avekkhantaṁ, </span><br><p id=mnd15:172.6><span class=root>maccurājā na passatī”ti. </span><br><p id=mnd15:173.1><span class=root>Evampi yassa natthi idaṁ meti, paresaṁ vāpi kiñcanaṁ. </span><br><p id=mnd15:174.1><span class=root>Vuttampi hetaṁ bhagavatā—</span><br><p id=mnd15:174.2><span class=root>“yaṁ, bhikkhave, na tumhākaṁ, taṁ pajahatha. </span><br><p id=mnd15:174.3><span class=root>Taṁ vo pahīnaṁ dīgharattaṁ hitāya sukhāya bhavissati. </span><br><p id=mnd15:174.4><span class=root>Kiñca, bhikkhave, na tumhākaṁ? </span><br><p id=mnd15:174.5><span class=root>Rūpaṁ, bhikkhave, na tumhākaṁ, taṁ pajahatha. </span><br><p id=mnd15:174.6><span class=root>Taṁ vo pahīnaṁ dīgharattaṁ hitāya sukhāya bhavissati. </span><br><p id=mnd15:174.7><span class=root>Vedanā … </span><br><p id=mnd15:174.8><span class=root>saññā … </span><br><p id=mnd15:174.9><span class=root>saṅkhārā … </span><br><p id=mnd15:174.10><span class=root>viññāṇaṁ na tumhākaṁ, taṁ pajahatha. </span><br><p id=mnd15:174.11><span class=root>Taṁ vo pahīnaṁ dīgharattaṁ hitāya sukhāya bhavissati. </span><br><p id=mnd15:174.12><span class=root>Taṁ kiṁ maññatha, bhikkhave, yaṁ imasmiṁ jetavane tiṇakaṭṭhasākhāpalāsaṁ, taṁ jano hareyya vā ḍaheyya vā yathāpaccayaṁ vā kareyya, api nu tumhākaṁ evamassa—</span><br><p id=mnd15:174.13><span class=root>‘amhe jano harati vā ḍahati vā yathāpaccayaṁ vā karotī’”ti? </span><br><p id=mnd15:174.14><span class=root>“No hetaṁ, bhante”. </span><br><p id=mnd15:174.15><span class=root>“Taṁ kissa hetu”? </span><br><p id=mnd15:174.16><span class=root>“Na hi no etaṁ, bhante, attā vā attaniyaṁ vā”ti. </span><br><p id=mnd15:174.17><span class=root>“Evamevaṁ kho, bhikkhave, yaṁ na tumhākaṁ, taṁ pajahatha. </span><br><p id=mnd15:174.18><span class=root>Taṁ vo pahīnaṁ dīgharattaṁ hitāya sukhāya bhavissati. </span><br><p id=mnd15:174.19><span class=root>Kiñca, bhikkhave, na tumhākaṁ? </span><br><p id=mnd15:174.20><span class=root>Rūpaṁ, bhikkhave, na tumhākaṁ, taṁ pajahatha. </span><br><p id=mnd15:174.21><span class=root>Taṁ vo pahīnaṁ dīgharattaṁ hitāya sukhāya bhavissati. </span><br><p id=mnd15:174.22><span class=root>Vedanā … </span><br><p id=mnd15:174.23><span class=root>saññā … </span><br><p id=mnd15:174.24><span class=root>saṅkhārā … </span><br><p id=mnd15:174.25><span class=root>viññāṇaṁ na tumhākaṁ, taṁ pajahatha. </span><br><p id=mnd15:174.26><span class=root>Taṁ vo pahīnaṁ dīgharattaṁ hitāya sukhāya bhavissatī”ti. </span><br><p id=mnd15:174.27><span class=root>Evampi yassa natthi idaṁ meti, paresaṁ vāpi kiñcanaṁ. </span><br><p id=mnd15:174.28><span class=root>Bhāsitampi hetaṁ—</span><br><p id=mnd15:175.1><span class=root>“Suddhadhammasamuppādaṁ, </span><br><p id=mnd15:175.2><span class=root>Suddhasaṅkhārasantatiṁ; </span><br><p id=mnd15:175.3><span class=root>Passantassa yathābhūtaṁ, </span><br><p id=mnd15:175.4><span class=root>Na bhayaṁ hoti gāmaṇi. </span><br><p id=mnd15:176.1><span class=root>Tiṇakaṭṭhasamaṁ lokaṁ, </span><br><p id=mnd15:176.2><span class=root>Yadā paññāya passati; </span><br><p id=mnd15:176.3><span class=root>Nāññaṁ patthayate kiñci, </span><br><p id=mnd15:176.4><span class=root>Aññatra appaṭisandhiyā”ti. </span><br><p id=mnd15:177.1><span class=root>Evampi yassa natthi idaṁ meti, paresaṁ vāpi kiñcanaṁ. </span><br><p id=mnd15:177.2><span class=root>Vajirā bhikkhunī māraṁ pāpimantaṁ etadavoca—</span><br><p id=mnd15:178.1><span class=root>“Kaṁ nu sattoti paccesi, </span><br><p id=mnd15:178.2><span class=root>māra diṭṭhigataṁ nu te; </span><br><p id=mnd15:178.3><span class=root>Suddhasaṅkhārapuñjoyaṁ, </span><br><p id=mnd15:178.4><span class=root>nayidha sattupalabbhati. </span><br><p id=mnd15:179.1><span class=root>Yathā hi aṅgasambhārā, </span><br><p id=mnd15:179.2><span class=root>hoti saddo ratho iti; </span><br><p id=mnd15:179.3><span class=root>Evaṁ khandhesu santesu, </span><br><p id=mnd15:179.4><span class=root>hoti sattoti sammuti. </span><br><p id=mnd15:180.1><span class=root>Dukkhameva hi sambhoti, </span><br><p id=mnd15:180.2><span class=root>dukkhaṁ tiṭṭhati veti ca; </span><br><p id=mnd15:180.3><span class=root>Nāññatra dukkhā sambhoti, </span><br><p id=mnd15:180.4><span class=root>nāññaṁ dukkhā nirujjhatī”ti. </span><br><p id=mnd15:181.1><span class=root>Evampi yassa natthi idaṁ meti, paresaṁ vāpi kiñcanaṁ. </span><br><p id=mnd15:181.2><span class=root>Vuttañhetaṁ bhagavatā—</span><br><p id=mnd15:182.1><span class=root>“Evamevaṁ kho, bhikkhave, bhikkhu rūpaṁ samannesati yāvatā rūpassa gati, </span><br><p id=mnd15:182.2><span class=root>vedanaṁ … </span><br><p id=mnd15:182.3><span class=root>saññaṁ … </span><br><p id=mnd15:182.4><span class=root>saṅkhāre … </span><br><p id=mnd15:182.5><span class=root>viññāṇaṁ samannesati yāvatā viññāṇassa gati. </span><br><p id=mnd15:182.6><span class=root>Tassa rūpaṁ samannesato yāvatā rūpassa gati, </span><br><p id=mnd15:182.7><span class=root>vedanaṁ … </span><br><p id=mnd15:182.8><span class=root>saññaṁ … </span><br><p id=mnd15:182.9><span class=root>saṅkhāre … </span><br><p id=mnd15:182.10><span class=root>viññāṇaṁ samannesato yāvatā viññāṇassa gati, </span><br><p id=mnd15:182.11><span class=root>yampissa taṁ hoti ‘ahan’ti vā ‘maman’ti vā, ‘asmī’ti vā, tampi tassa na hotī”ti. </span><br><p id=mnd15:182.12><span class=root>Evampi yassa natthi idaṁ meti, paresaṁ vāpi kiñcanaṁ. </span><br><p id=mnd15:183.1><span class=root>Āyasmā ānando bhagavantaṁ etadavoca—</span><br><p id=mnd15:183.2><span class=root>“‘suñño loko, suñño loko’ti, bhante, vuccati. </span><br><p id=mnd15:183.3><span class=root>Kittāvatā nu kho, bhante, suñño lokoti vuccatī”ti? </span><br><p id=mnd15:183.4><span class=root>“Yasmā ca kho, ānanda, suññaṁ attena vā attaniyena vā, tasmā suñño lokoti vuccati. </span><br><p id=mnd15:183.5><span class=root>Kiñcānanda, suññaṁ attena vā attaniyena vā? </span><br><p id=mnd15:183.6><span class=root>Cakkhu kho, ānanda, suññaṁ attena vā attaniyena vā. </span><br><p id=mnd15:183.7><span class=root>Rūpā suññā, </span><br><p id=mnd15:183.8><span class=root>cakkhuviññāṇaṁ suññaṁ, </span><br><p id=mnd15:183.9><span class=root>cakkhusamphasso suñño, </span><br><p id=mnd15:183.10><span class=root>yadidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ … </span><br><p id=mnd15:183.11><span class=root>sotaṁ suññaṁ … </span><br><p id=mnd15:183.12><span class=root>saddā suññā … </span><br><p id=mnd15:183.13><span class=root>ghānaṁ suññaṁ … </span><br><p id=mnd15:183.14><span class=root>gandhā suññā … </span><br><p id=mnd15:183.15><span class=root>jivhā suññā … </span><br><p id=mnd15:183.16><span class=root>rasā suññā … </span><br><p id=mnd15:183.17><span class=root>kāyo suñño … </span><br><p id=mnd15:183.18><span class=root>phoṭṭhabbā suññā … </span><br><p id=mnd15:183.19><span class=root>mano suñño … </span><br><p id=mnd15:183.20><span class=root>dhammā suññā … </span><br><p id=mnd15:183.21><span class=root>manoviññāṇaṁ suññaṁ … </span><br><p id=mnd15:183.22><span class=root>manosamphasso suñño, </span><br><p id=mnd15:183.23><span class=root>yadidaṁ manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ attena vā attaniyena vā. </span><br><p id=mnd15:183.24><span class=root>Yasmā kho, ānanda, suññaṁ attena vā attaniyena vā, tasmā suñño lokoti vuccatī”ti. </span><br><p id=mnd15:183.25><span class=root>Evampi yassa natthi idaṁ meti, paresaṁ vāpi kiñcanaṁ. </span><br><p id=mnd15:184.1><span class=root>Mamattaṁ so asaṁvindanti. </span><br><p id=mnd15:184.2><span class=root>Mamattāti dve mamattā—</span><br><p id=mnd15:184.3><span class=root>taṇhāmamattañca diṭṭhimamattañca …pe… </span><br><p id=mnd15:184.4><span class=root>idaṁ taṇhāmamattaṁ …pe… </span><br><p id=mnd15:184.5><span class=root>idaṁ diṭṭhimamattaṁ. </span><br><p id=mnd15:184.6><span class=root>Taṇhāmamattaṁ pahāya diṭṭhimamattaṁ paṭinissajjitvā mamattaṁ avindanto asaṁvindanto anadhigacchanto appaṭilabhantoti—</span><br><p id=mnd15:184.7><span class=root>mamattaṁ so asaṁvindaṁ. </span><br><p id=mnd15:185.1><span class=root>Natthi meti na socatīti. </span><br><p id=mnd15:185.2><span class=root>Vipariṇataṁ vā vatthuṁ na socati, vipariṇatasmiṁ vā vatthusmiṁ na socati. </span><br><p id=mnd15:185.3><span class=root>“Cakkhu me vipariṇatan”ti na socati, </span><br><p id=mnd15:185.4><span class=root>“sotaṁ me …pe… </span><br><p id=mnd15:185.5><span class=root>sālohitā me vipariṇatā”ti na socati na kilamati na paridevati na urattāḷiṁ kandati na sammohaṁ āpajjatīti—</span><br><p id=mnd15:185.6><span class=root>natthi meti na socati. </span><br><p id=mnd15:186.1><span class=root>Tenāha bhagavā—</span><br><p id=mnd15:187.1><span class=root>“Yassa natthi idaṁ meti, </span><br><p id=mnd15:187.2><span class=root>paresaṁ vāpi kiñcanaṁ; </span><br><p id=mnd15:187.3><span class=root>Mamattaṁ so asaṁvindaṁ, </span><br><p id=mnd15:187.4><span class=root>natthi meti na socatī”ti. </span><br><p id=mnd15:188.1><span class=root>Aniṭṭhurī ananugiddho, </span><br><p id=mnd15:188.2><span class=root>anejo sabbadhī samo; </span><br><p id=mnd15:188.3><span class=root>Tamānisaṁsaṁ pabrūmi, </span><br><p id=mnd15:188.4><span class=root>pucchito avikampinaṁ. </span><br><p id=mnd15:189.1><span class=root>Aniṭṭhurī ananugiddho anejo sabbadhī samoti. </span><br><p id=mnd15:189.2><span class=root>Katamaṁ niṭṭhuriyaṁ? </span><br><p id=mnd15:189.3><span class=root>Idhekacco niṭṭhuriyo hoti, paralābhasakkāragarukāramānanavandanapūjanāsu issati usūyati issaṁ bandhati. </span><br><p id=mnd15:189.4><span class=root>Yaṁ evarūpaṁ niṭṭhuriyaṁ niṭṭhuriyakammaṁ issā issāyanā issāyitattaṁ usūyā usūyanā usūyitattaṁ—</span><br><p id=mnd15:189.5><span class=root>idaṁ vuccati niṭṭhuriyaṁ. </span><br><p id=mnd15:189.6><span class=root>Yassetaṁ niṭṭhuriyaṁ pahīnaṁ samucchinnaṁ …pe… </span><br><p id=mnd15:189.7><span class=root>ñāṇagginā daḍḍhaṁ, so vuccati aniṭṭhurīti. </span><br><p id=mnd15:189.8><span class=root>Ananugiddhoti. </span><br><p id=mnd15:189.9><span class=root>Gedho vuccati taṇhā. </span><br><p id=mnd15:189.10><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=mnd15:189.11><span class=root>Yasseso gedho pahīno samucchinno …pe… ñāṇagginā daḍḍho, so vuccati ananugiddho. </span><br><p id=mnd15:189.12><span class=root>So rūpe agiddho, </span><br><p id=mnd15:189.13><span class=root>sadde …pe… </span><br><p id=mnd15:189.14><span class=root>diṭṭhasutamutaviññātabbesu dhammesu agiddho agadhito amucchito anajjhosanno, vītagedho vigatagedho cattagedho vantagedho muttagedho pahīnagedho paṭinissaṭṭhagedho, vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo, nicchāto nibbuto sītibhūto sukhappaṭisaṁvedī brahmabhūtena attanā viharatīti—</span><br><p id=mnd15:189.15><span class=root>aniṭṭhurī ananugiddho. </span><br><p id=mnd15:190.1><span class=root>Anejo sabbadhī samoti. </span><br><p id=mnd15:190.2><span class=root>Ejā vuccati taṇhā. </span><br><p id=mnd15:190.3><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=mnd15:190.4><span class=root>Yassesā ejā taṇhā pahīnā samucchinnā …pe… ñāṇagginā daḍḍhā, so vuccati anejo. </span><br><p id=mnd15:190.5><span class=root>Ejāya pahīnattā anejo. </span><br><p id=mnd15:190.6><span class=root>So lābhepi na iñjati, alābhepi na iñjati, yasepi na iñjati, ayasepi na iñjati, pasaṁsāyapi na iñjati, nindāyapi na iñjati, sukhepi na iñjati, dukkhepi na iñjati, na calati na vedhati nappavedhati na sampavedhatīti—</span><br><p id=mnd15:190.7><span class=root>anejo. </span><br><p id=mnd15:190.8><span class=root>Sabbadhī samoti sabbaṁ vuccati dvādasāyatanāni. </span><br><p id=mnd15:190.9><span class=root>Cakkhu ceva rūpā ca …pe… </span><br><p id=mnd15:190.10><span class=root>mano ceva dhammā ca. </span><br><p id=mnd15:190.11><span class=root>Yato ajjhattikabāhiresu āyatanesu chandarāgo pahīno hoti ucchinnamūlo tālāvatthukato anabhāvaṅkato āyatiṁ anuppādadhammo, so vuccati sabbadhi samo. </span><br><p id=mnd15:190.12><span class=root>So sabbattha tādi sabbattha majjhatto sabbattha upekkhakoti—</span><br><p id=mnd15:190.13><span class=root>anejo sabbadhī samo. </span><br><p id=mnd15:191.1><span class=root>Tamānisaṁsaṁ pabrūmi, pucchito avikampinanti. </span><br><p id=mnd15:191.2><span class=root>Avikampinaṁ puggalaṁ puṭṭho pucchito yācito ajjhesito pasādito ime cattāro ānisaṁse pabrūmi. </span><br><p id=mnd15:191.3><span class=root>Yo so aniṭṭhurī ananugiddho anejo sabbadhi samoti brūmi ācikkhāmi …pe… pakāsemīti—</span><br><p id=mnd15:191.4><span class=root>tamānisaṁsaṁ pabrūmi pucchito avikampinaṁ. </span><br><p id=mnd15:192.1><span class=root>Tenāha bhagavā—</span><br><p id=mnd15:193.1><span class=root>“Aniṭṭhurī ananugiddho, </span><br><p id=mnd15:193.2><span class=root>anejo sabbadhī samo; </span><br><p id=mnd15:193.3><span class=root>Tamānisaṁsaṁ pabrūmi, </span><br><p id=mnd15:193.4><span class=root>pucchito avikampinan”ti. </span><br><p id=mnd15:194.1><span class=root>Anejassa vijānato, </span><br><p id=mnd15:194.2><span class=root>natthi kāci nisaṅkhati; </span><br><p id=mnd15:194.3><span class=root>Virato so viyārabbhā, </span><br><p id=mnd15:194.4><span class=root>khemaṁ passati sabbadhi. </span><br><p id=mnd15:195.1><span class=root>Anejassa vijānatoti. </span><br><p id=mnd15:195.2><span class=root>Ejā vuccati taṇhā. </span><br><p id=mnd15:195.3><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=mnd15:195.4><span class=root>Yassesā ejā taṇhā pahīnā samucchinnā …pe… ñāṇagginā daḍḍhā, so vuccati anejo. </span><br><p id=mnd15:195.5><span class=root>Ejāya pahīnattā anejo. </span><br><p id=mnd15:195.6><span class=root>So lābhepi na iñjati, alābhepi na iñjati, yasepi na iñjati, ayasepi na iñjati, pasaṁsāyapi na iñjati, nindāyapi na iñjati, sukhepi na iñjati, dukkhepi na iñjati na calati na vedhati nappavedhati na sampavedhatīti—</span><br><p id=mnd15:195.7><span class=root>anejassa. </span><br><p id=mnd15:195.8><span class=root>Vijānatoti jānato ājānato vijānato paṭivijānato paṭivijjhato. </span><br><p id=mnd15:195.9><span class=root>“Sabbe saṅkhārā aniccā”ti jānato ājānato vijānato paṭivijānato paṭivijjhato, </span><br><p id=mnd15:195.10><span class=root>“sabbe saṅkhārā dukkhā”ti …pe… </span><br><p id=mnd15:195.11><span class=root>“yaṁ kiñci samudayadhammaṁ sabbaṁ taṁ nirodhadhamman”ti jānato ājānato vijānato paṭivijānato paṭivijjhatoti—</span><br><p id=mnd15:195.12><span class=root>anejassa vijānato. </span><br><p id=mnd15:196.1><span class=root>Natthi kāci nisaṅkhatīti. </span><br><p id=mnd15:196.2><span class=root>Nisaṅkhatiyo vuccanti puññābhisaṅkhāro apuññābhisaṅkhāro āneñjābhisaṅkhāro. </span><br><p id=mnd15:196.3><span class=root>Yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā, ettāvatā nisaṅkhatiyo natthi na santi na saṁvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—</span><br><p id=mnd15:196.4><span class=root>natthi kāci nisaṅkhati. </span><br><p id=mnd15:197.1><span class=root>Virato so viyārabbhāti. </span><br><p id=mnd15:197.2><span class=root>Viyārabbho vuccati puññābhisaṅkhāro apuññābhisaṅkhāro āneñjābhisaṅkhāro. </span><br><p id=mnd15:197.3><span class=root>Yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā, ettāvatā ārabbhā viyārabbhā ārato assa virato paṭivirato nikkhanto nissaṭo vippamutto visaññutto vimariyādikatena cetasā viharatīti—</span><br><p id=mnd15:197.4><span class=root>virato so viyārabbhā. </span><br><p id=mnd15:198.1><span class=root>Khemaṁ passati sabbadhīti. </span><br><p id=mnd15:198.2><span class=root>Bhayakaro rāgo bhayakaro doso bhayakaro moho …pe… bhayakarā kilesā. </span><br><p id=mnd15:198.3><span class=root>Bhayakarassa rāgassa pahīnattā …pe… bhayakarānaṁ kilesānaṁ pahīnattā sabbattha khemaṁ passati sabbattha abhayaṁ passati sabbattha anītikaṁ passati sabbattha anupaddavaṁ passati sabbattha anupasaggaṁ passati sabbattha anupasaṭṭhattaṁ passatīti—</span><br><p id=mnd15:198.4><span class=root>khemaṁ passati sabbadhi. </span><br><p id=mnd15:199.1><span class=root>Tenāha bhagavā—</span><br><p id=mnd15:200.1><span class=root>“Anejassa vijānato, </span><br><p id=mnd15:200.2><span class=root>natthi kāci nisaṅkhati; </span><br><p id=mnd15:200.3><span class=root>Virato so viyārabbhā, </span><br><p id=mnd15:200.4><span class=root>khemaṁ passati sabbadhī”ti. </span><br><p id=mnd15:201.1><span class=root>Na samesu na omesu, </span><br><p id=mnd15:201.2><span class=root>Na ussesu vadate muni; </span><br><p id=mnd15:201.3><span class=root>Santo so vītamaccharo, </span><br><p id=mnd15:201.4><span class=root>Nādeti na nirassati. </span><br><p id=mnd15:201.5><span class=root>(Iti bhagavā.) </span><br><p id=mnd15:202.1><span class=root>Na samesu na omesu, na ussesu vadate munīti. </span><br><p id=mnd15:202.2><span class=root>Munīti. </span><br><p id=mnd15:202.3><span class=root>Monaṁ vuccati ñāṇaṁ …pe… saṅgajālamaticca so muni. </span><br><p id=mnd15:202.4><span class=root>“Seyyohamasmī”ti vā “sadisohamasmī”ti vā “hīnohamasmī”ti vā na vadati na katheti na bhaṇati na dīpayati na voharatīti—</span><br><p id=mnd15:202.5><span class=root>na samesu na omesu, na ussesu vadate muni. </span><br><p id=mnd15:203.1><span class=root>Santo so vītamaccharoti. </span><br><p id=mnd15:203.2><span class=root>Santoti rāgassa santattā samitattā santo, </span><br><p id=mnd15:203.3><span class=root>dosassa …pe… </span><br><p id=mnd15:203.4><span class=root>mohassa … </span><br><p id=mnd15:203.5><span class=root>sabbākusalābhisaṅkhārānaṁ santattā samitattā vūpasamitattā vijjhātattā nibbutattā vigatattā paṭipassaddhattā santo upasanto vūpasanto nibbuto paṭipassaddhoti—</span><br><p id=mnd15:203.6><span class=root>santo. </span><br><p id=mnd15:203.7><span class=root>So vītamaccharoti. </span><br><p id=mnd15:203.8><span class=root>Pañca macchariyāni āvāsamacchariyaṁ …pe… gāho vuccati macchariyaṁ. </span><br><p id=mnd15:203.9><span class=root>Yassetaṁ macchariyaṁ pahīnaṁ samucchinnaṁ …pe… ñāṇagginā daḍḍhaṁ, so vuccati vītamaccharo vigatamaccharo cattamaccharo vantamaccharo muttamaccharo pahīnamaccharo paṭinissaṭṭhamaccharoti—</span><br><p id=mnd15:203.10><span class=root>santo so vītamaccharo. </span><br><p id=mnd15:204.1><span class=root>Nādeti na nirassati, iti bhagavāti. </span><br><p id=mnd15:204.2><span class=root>Nādetīti rūpaṁ nādiyati na upādiyati na gaṇhāti na parāmasati nābhinivisati, </span><br><p id=mnd15:204.3><span class=root>vedanaṁ … </span><br><p id=mnd15:204.4><span class=root>saññaṁ … </span><br><p id=mnd15:204.5><span class=root>saṅkhāre … </span><br><p id=mnd15:204.6><span class=root>viññāṇaṁ … </span><br><p id=mnd15:204.7><span class=root>gatiṁ … </span><br><p id=mnd15:204.8><span class=root>upapattiṁ … </span><br><p id=mnd15:204.9><span class=root>paṭisandhiṁ … </span><br><p id=mnd15:204.10><span class=root>bhavaṁ … </span><br><p id=mnd15:204.11><span class=root>saṁsāraṁ … </span><br><p id=mnd15:204.12><span class=root>vaṭṭaṁ nādiyati na upādiyati na gaṇhāti na parāmasati nābhinivisatīti—</span><br><p id=mnd15:204.13><span class=root>nādeti. </span><br><p id=mnd15:204.14><span class=root>Na nirassatīti rūpaṁ na pajahati na vinodeti na byantiṁ karoti na anabhāvaṁ gameti, </span><br><p id=mnd15:204.15><span class=root>vedanaṁ … </span><br><p id=mnd15:204.16><span class=root>saññaṁ … </span><br><p id=mnd15:204.17><span class=root>saṅkhāre … </span><br><p id=mnd15:204.18><span class=root>viññāṇaṁ … </span><br><p id=mnd15:204.19><span class=root>gatiṁ … </span><br><p id=mnd15:204.20><span class=root>upapattiṁ … </span><br><p id=mnd15:204.21><span class=root>paṭisandhiṁ … </span><br><p id=mnd15:204.22><span class=root>bhavaṁ … </span><br><p id=mnd15:204.23><span class=root>saṁsāraṁ … </span><br><p id=mnd15:204.24><span class=root>vaṭṭaṁ na pajahati na vinodeti na byantiṁ karoti na anabhāvaṁ gameti. </span><br><p id=mnd15:204.25><span class=root>Bhagavāti gāravādhivacanaṁ …pe… sacchikā paññatti yadidaṁ bhagavāti. </span><br><p id=mnd15:205.1><span class=root>Tenāha bhagavā—</span><br><p id=mnd15:206.1><span class=root>“Na samesu na omesu, </span><br><p id=mnd15:206.2><span class=root>Na ussesu vadate muni; </span><br><p id=mnd15:206.3><span class=root>Santo so vītamaccharo, </span><br><p id=mnd15:206.4><span class=root>Nādeti na nirassati”. </span><br><p id=mnd15:206.5><span class=root>(Iti bhagavā.) </span><br><p id=mnd15:207.1><span class=root>Attadaṇḍasuttaniddeso pannarasamo. </span><br></main><footer class="container footer"><small><a href=/about/>Contact info</a></small></footer>