<!doctypehtml><html lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><link href=/static/canon/css/author_toggle.css rel=stylesheet><style></style><script src=/static/canon/js/no-flash-theme.js></script><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><button aria-label="Toggle dark mode"class=theme-toggle id=theme-toggle><span class=light-icon>🔆</span> <span class=dark-icon>🌙</span></button></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/mnd.html> Mahāniddesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/mnd/mnd0008.html>Previous</a><a href=/canon/en/pli/ms/sutta/kn/mnd/mnd0010.html>Next</a></div><p><div class=verse-container id=mnd9:0.1><span>Mahāniddesa </span></div><p><div class=verse-container id=mnd9:0.2><span>Aṭṭhakavagga </span></div><p><div class=verse-container id=mnd9:0.3><span class=big-bold>9. Māgaṇḍiyasuttaniddesa </span></div><p><div class=verse-container id=mnd9:1.1><span>Atha māgaṇḍiyasuttaniddesaṁ vakkhati—</span></div><p><div class=verse-container id=mnd9:2.1><span>Disvāna taṇhaṁ aratiṁ ragañca, </span></div><p><div class=verse-container id=mnd9:2.2><span>Nāhosi chando api methunasmiṁ; </span></div><p><div class=verse-container id=mnd9:2.3><span>Kimevidaṁ muttakarīsapuṇṇaṁ, </span></div><p><div class=verse-container id=mnd9:2.4><span>Pādāpi naṁ samphusituṁ na icche. </span></div><p><div class=verse-container id=mnd9:3.1><span>Disvāna taṇhaṁ aratiṁ ragañca, nāhosi chando api methunasminti. </span></div><p><div class=verse-container id=mnd9:3.2><span>Taṇhañca aratiñca ragañca māradhītaro disvā passitvā methunadhamme chando vā rāgo vā pemaṁ vā nāhosīti—</span></div><p><div class=verse-container id=mnd9:3.3><span>disvāna taṇhaṁ aratiṁ ragañca nāhosi chando api methunasmiṁ. </span></div><p><div class=verse-container id=mnd9:4.1><span>Kimevidaṁ muttakarīsapuṇṇaṁ, pādāpi naṁ samphusituṁ na iccheti. </span></div><p><div class=verse-container id=mnd9:4.2><span>Kimevidaṁ sarīraṁ muttapuṇṇaṁ karīsapuṇṇaṁ semhapuṇṇaṁ ruhirapuṇṇaṁ aṭṭhisaṅghātanhārusambandhaṁ rudhiramaṁsāvalepanaṁ cammavinaddhaṁ chaviyā paṭicchannaṁ chiddāvachiddaṁ uggharantaṁ paggharantaṁ kimisaṅghanisevitaṁ nānākalimalaparipūraṁ pādena akkamituṁ na iccheyya, kuto pana saṁvāso vā samāgamo vāti—</span></div><p><div class=verse-container id=mnd9:4.3><span>kimevidaṁ muttakarīsapuṇṇaṁ, pādāpi naṁ samphusituṁ na icche. </span></div><p><div class=verse-container id=mnd9:4.4><span>Anacchariyañcetaṁ manusso dibbe kāme patthayanto mānusake kāme na iccheyya, mānusake vā kāme patthayanto dibbe kāme na iccheyya. </span></div><p><div class=verse-container id=mnd9:4.5><span>Yaṁ tvaṁ ubhopi na icchasi na sādiyasi na patthesi na pihesi nābhijappasi, kiṁ te dassanaṁ, katamāya tvaṁ diṭṭhiyā samannāgatoti pucchatīti. </span></div><p><div class=verse-container id=mnd9:5.1><span>Tenāha bhagavā—</span></div><p><div class=verse-container id=mnd9:6.1><span>“Disvāna taṇhaṁ aratiṁ ragañca, </span></div><p><div class=verse-container id=mnd9:6.2><span>Nāhosi chando api methunasmiṁ; </span></div><p><div class=verse-container id=mnd9:6.3><span>Kimevidaṁ muttakarīsapuṇṇaṁ, </span></div><p><div class=verse-container id=mnd9:6.4><span>Pādāpi naṁ samphusituṁ na icche”ti. </span></div><p><div class=verse-container id=mnd9:7.1><span>Etādisañce ratanaṁ na icchasi, </span></div><p><div class=verse-container id=mnd9:7.2><span>Nāriṁ narindehi bahūhi patthitaṁ; </span></div><p><div class=verse-container id=mnd9:7.3><span>Diṭṭhigataṁ sīlavataṁ nu jīvitaṁ, </span></div><p><div class=verse-container id=mnd9:7.4><span>Bhavūpapattiñca vadesi kīdisaṁ. </span></div><p><div class=verse-container id=mnd9:8.1><span>Idaṁ vadāmīti na tassa hoti, </span></div><p><div class=verse-container id=mnd9:8.2><span>(māgaṇḍiyāti bhagavā) </span></div><p><div class=verse-container id=mnd9:8.3><span>Dhammesu niccheyya samuggahītaṁ; </span></div><p><div class=verse-container id=mnd9:8.4><span>Passañca diṭṭhīsu anuggahāya, </span></div><p><div class=verse-container id=mnd9:8.5><span>Ajjhattasantiṁ pacinaṁ adassaṁ. </span></div><p><div class=verse-container id=mnd9:9.1><span>Idaṁ vadāmīti na tassa hotīti. </span></div><p><div class=verse-container id=mnd9:9.2><span>Idaṁ vadāmīti idaṁ vadāmi, etaṁ vadāmi, ettakaṁ vadāmi, ettāvatā vadāmi, idaṁ diṭṭhigataṁ vadāmi—</span></div><p><div class=verse-container id=mnd9:9.3><span>“sassato loko”ti vā …pe… </span></div><p><div class=verse-container id=mnd9:9.4><span>“neva hoti na na hoti tathāgato paraṁ maraṇā”ti vā. </span></div><p><div class=verse-container id=mnd9:9.5><span>Na tassa hotīti na mayhaṁ hoti, “ettāvatā vadāmī”ti na tassa hotīti—</span></div><p><div class=verse-container id=mnd9:9.6><span>idaṁ vadāmīti na tassa hoti. </span></div><p><div class=verse-container id=mnd9:10.1><span>Māgaṇḍiyāti bhagavā taṁ brāhmaṇaṁ nāmena ālapati. </span></div><p><div class=verse-container id=mnd9:10.2><span>Bhagavāti gāravādhivacanaṁ …pe… sacchikā paññatti yadidaṁ bhagavāti—</span></div><p><div class=verse-container id=mnd9:10.3><span>māgaṇḍiyāti bhagavā. </span></div><p><div class=verse-container id=mnd9:11.1><span>Dhammesu niccheyya samuggahītanti. </span></div><p><div class=verse-container id=mnd9:11.2><span>Dhammesūti dvāsaṭṭhiyā diṭṭhigatesu. </span></div><p><div class=verse-container id=mnd9:11.3><span>Niccheyyāti nicchinitvā vinicchinitvā vicinitvā pavicinitvā tulayitvā tīrayitvā vibhāvayitvā vibhūtaṁ katvā. </span></div><p><div class=verse-container id=mnd9:11.4><span>Samuggahītanti odhiggāho bilaggāho varaggāho koṭṭhāsaggāho uccayaggāho samuccayaggāho, “idaṁ saccaṁ tacchaṁ tathaṁ bhūtaṁ yāthāvaṁ aviparītan”ti gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ, </span></div><p><div class=verse-container id=mnd9:11.5><span>natthi na santi na saṁvijjati nupalabbhati, pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhanti—</span></div><p><div class=verse-container id=mnd9:11.6><span>dhammesu niccheyya samuggahītaṁ. </span></div><p><div class=verse-container id=mnd9:12.1><span>Passañca diṭṭhīsu anuggahāyāti. </span></div><p><div class=verse-container id=mnd9:12.2><span>Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi. </span></div><p><div class=verse-container id=mnd9:12.3><span>Atha vā na gaṇhitabbā na parāmasitabbā nābhinivisitabbāti. </span></div><p><div class=verse-container id=mnd9:12.4><span>Evampi passañca diṭṭhīsu anuggahāya. </span></div><p><div class=verse-container id=mnd9:13.1><span>Atha vā “sassato loko, idameva saccaṁ moghamaññan”ti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ, sadukkhaṁ savighātaṁ saupāyāsaṁ sapariḷāhaṁ, na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti. </span></div><p><div class=verse-container id=mnd9:13.2><span>Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi. </span></div><p><div class=verse-container id=mnd9:13.3><span>Atha vā na gaṇhitabbā na parāmasitabbā nābhinivisitabbāti. </span></div><p><div class=verse-container id=mnd9:13.4><span>Evampi passañca diṭṭhīsu anuggahāya. </span></div><p><div class=verse-container id=mnd9:14.1><span>Atha vā “asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato paraṁ maraṇā, na hoti tathāgato paraṁ maraṇā, hoti ca na ca hoti tathāgato paraṁ maraṇā, neva hoti na na hoti tathāgato paraṁ maraṇā, idameva saccaṁ moghamaññan”ti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ, sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti. </span></div><p><div class=verse-container id=mnd9:14.2><span>Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi. </span></div><p><div class=verse-container id=mnd9:14.3><span>Atha vā na gaṇhitabbā na parāmasitabbā nābhinivisitabbāti. </span></div><p><div class=verse-container id=mnd9:14.4><span>Evampi passañca diṭṭhīsu anuggahāya. </span></div><p><div class=verse-container id=mnd9:15.1><span>Atha vā imā diṭṭhiyo evaṅgahitā evaṁparāmaṭṭhā evaṅgatikā bhavissanti evaṁabhisamparāyāti. </span></div><p><div class=verse-container id=mnd9:15.2><span>Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi. </span></div><p><div class=verse-container id=mnd9:15.3><span>Atha vā na gaṇhitabbā na parāmasitabbā nābhinivisitabbāti. </span></div><p><div class=verse-container id=mnd9:15.4><span>Evampi passañca diṭṭhīsu anuggahāya. </span></div><p><div class=verse-container id=mnd9:16.1><span>Atha vā imā diṭṭhiyo nirayasaṁvattanikā tiracchānayonisaṁvattanikā pettivisayasaṁvattanikāti. </span></div><p><div class=verse-container id=mnd9:16.2><span>Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi. </span></div><p><div class=verse-container id=mnd9:16.3><span>Atha vā na gaṇhitabbā na parāmasitabbā nābhinivisitabbāti. </span></div><p><div class=verse-container id=mnd9:16.4><span>Evampi passañca diṭṭhīsu anuggahāya. </span></div><p><div class=verse-container id=mnd9:17.1><span>Atha vā imā diṭṭhiyo aniccā saṅkhatā paṭiccasamuppannā khayadhammā vayadhammā virāgadhammā nirodhadhammāti. </span></div><p><div class=verse-container id=mnd9:17.2><span>Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi. </span></div><p><div class=verse-container id=mnd9:17.3><span>Atha vā na gaṇhitabbā na parāmasitabbā nābhinivisitabbāti. </span></div><p><div class=verse-container id=mnd9:17.4><span>Evampi passañca diṭṭhīsu anuggahāya. </span></div><p><div class=verse-container id=mnd9:18.1><span>Ajjhattasantiṁ pacinaṁ adassanti. </span></div><p><div class=verse-container id=mnd9:18.2><span>Ajjhattasantiṁ ajjhattaṁ rāgassa santiṁ, dosassa santiṁ, mohassa santiṁ, kodhassa … upanāhassa … makkhassa … paḷāsassa … issāya … macchariyassa … māyāya … sāṭheyyassa … thambhassa … sārambhassa … mānassa … atimānassa … madassa … pamādassa … sabbakilesānaṁ … sabbaduccaritānaṁ … sabbadarathānaṁ … sabbapariḷāhānaṁ … sabbasantāpānaṁ … sabbākusalābhisaṅkhārānaṁ santiṁ upasantiṁ vūpasantiṁ nibbutiṁ paṭipassaddhiṁ santiṁ. </span></div><p><div class=verse-container id=mnd9:18.3><span>Pacinanti pacinanto vicinanto pavicinanto tulayanto tīrayanto vibhāvayanto vibhūtaṁ karonto, </span></div><p><div class=verse-container id=mnd9:18.4><span>“sabbe saṅkhārā aniccā”ti pacinanto vicinanto pavicinanto tulayanto tīrayanto vibhāvayanto vibhūtaṁ karonto, </span></div><p><div class=verse-container id=mnd9:18.5><span>“sabbe saṅkhārā dukkhā”ti … </span></div><p><div class=verse-container id=mnd9:18.6><span>“sabbe dhammā anattā”ti pacinanto vicinanto pavicinanto … </span></div><p><div class=verse-container id=mnd9:18.7><span>“yaṁ kiñci samudayadhammaṁ, sabbaṁ taṁ nirodhadhamman”ti pacinanto vicinanto pavicinanto tulayanto tīrayanto vibhāvayanto vibhūtaṁ karonto. </span></div><p><div class=verse-container id=mnd9:18.8><span>Adassanti adassaṁ adakkhiṁ apassiṁ paṭivijjhinti—</span></div><p><div class=verse-container id=mnd9:18.9><span>ajjhattasantiṁ pacinaṁ adassaṁ. </span></div><p><div class=verse-container id=mnd9:19.1><span>Tenāha bhagavā—</span></div><p><div class=verse-container id=mnd9:20.1><span>“Idaṁ vadāmīti na tassa hoti, </span></div><p><div class=verse-container id=mnd9:20.2><span>(māgaṇḍiyāti bhagavā) </span></div><p><div class=verse-container id=mnd9:20.3><span>Dhammesu niccheyya samuggahītaṁ; </span></div><p><div class=verse-container id=mnd9:20.4><span>Passañca diṭṭhīsu anuggahāya, </span></div><p><div class=verse-container id=mnd9:20.5><span>Ajjhattasantiṁ pacinaṁ adassan”ti. </span></div><p><div class=verse-container id=mnd9:21.1><span>Vinicchayā yāni pakappitāni, </span></div><p><div class=verse-container id=mnd9:21.2><span>(iti māgaṇḍiyo) </span></div><p><div class=verse-container id=mnd9:21.3><span>Te ve munī brūsi anuggahāya; </span></div><p><div class=verse-container id=mnd9:21.4><span>Ajjhattasantīti yametamatthaṁ, </span></div><p><div class=verse-container id=mnd9:21.5><span>Kathaṁ nu dhīrehi paveditaṁ taṁ. </span></div><p><div class=verse-container id=mnd9:22.1><span>Vinicchayā yāni pakappitānīti. </span></div><p><div class=verse-container id=mnd9:22.2><span>Vinicchayā vuccanti dvāsaṭṭhi diṭṭhigatāni diṭṭhivinicchayā. </span></div><p><div class=verse-container id=mnd9:22.3><span>Pakappitānīti kappitā pakappitā abhisaṅkhatā saṇṭhapitātipi pakappitā. </span></div><p><div class=verse-container id=mnd9:22.4><span>Atha vā aniccā saṅkhatā paṭiccasamuppannā khayadhammā vayadhammā virāgadhammā nirodhadhammā vipariṇāmadhammātipi pakappitāti—</span></div><p><div class=verse-container id=mnd9:22.5><span>vinicchayā yāni pakappitāni. </span></div><p><div class=verse-container id=mnd9:23.1><span>Iti māgaṇḍiyoti. </span></div><p><div class=verse-container id=mnd9:23.2><span>Itīti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ—</span></div><p><div class=verse-container id=mnd9:23.3><span>itīti. </span></div><p><div class=verse-container id=mnd9:23.4><span>Māgaṇḍiyoti tassa brāhmaṇassa nāmaṁ saṅkhā samaññā paññatti vohāro—</span></div><p><div class=verse-container id=mnd9:23.5><span>iti māgaṇḍiyoti. </span></div><p><div class=verse-container id=mnd9:24.1><span>Te ve munī brūsi anuggahāya, ajjhattasantīti yametamatthanti. </span></div><p><div class=verse-container id=mnd9:24.2><span>Te veti dvāsaṭṭhi diṭṭhigatāni. </span></div><p><div class=verse-container id=mnd9:24.3><span>Munīti. </span></div><p><div class=verse-container id=mnd9:24.4><span>Monaṁ vuccati ñāṇaṁ …pe… saṅgajālamaticca so munīti. </span></div><p><div class=verse-container id=mnd9:24.5><span>Anuggahāyāti diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmīti ca bhaṇasi, ajjhattasantīti ca bhaṇasi. </span></div><p><div class=verse-container id=mnd9:24.6><span>Yametamatthanti yaṁ paramatthanti—</span></div><p><div class=verse-container id=mnd9:24.7><span>te ve munī brūsi anuggahāya, ajjhattasantīti yametamatthaṁ. </span></div><p><div class=verse-container id=mnd9:25.1><span>Kathaṁ nu dhīrehi paveditaṁ tanti. </span></div><p><div class=verse-container id=mnd9:25.2><span>Kathaṁ nūti padaṁ saṁsayapucchā vimatipucchā dveḷhakapucchā anekaṁsapucchā, evaṁ nu kho nanu kho kiṁ nu kho kathaṁ nu khoti—</span></div><p><div class=verse-container id=mnd9:25.3><span>kathaṁ nu. </span></div><p><div class=verse-container id=mnd9:25.4><span>Dhīrehīti dhīrehi paṇḍitehi paññavantehi buddhimantehi ñāṇīhi vibhāvīhi medhāvīhi. </span></div><p><div class=verse-container id=mnd9:25.5><span>Paveditanti veditaṁ paveditaṁ ācikkhitaṁ desitaṁ paññāpitaṁ paṭṭhapitaṁ vivaṭaṁ vibhattaṁ uttānīkataṁ pakāsitanti—</span></div><p><div class=verse-container id=mnd9:25.6><span>kathaṁ nu dhīrehi paveditaṁ taṁ. </span></div><p><div class=verse-container id=mnd9:26.1><span>Tenāha so brāhmaṇo—</span></div><p><div class=verse-container id=mnd9:27.1><span>“Vinicchayā yāni pakappitāni, </span></div><p><div class=verse-container id=mnd9:27.2><span>(iti māgaṇḍiyo) </span></div><p><div class=verse-container id=mnd9:27.3><span>Te ve munī brūsi anuggahāya; </span></div><p><div class=verse-container id=mnd9:27.4><span>Ajjhattasantīti yametamatthaṁ, </span></div><p><div class=verse-container id=mnd9:27.5><span>Kathaṁ nu dhīrehi paveditaṁ tan”ti. </span></div><p><div class=verse-container id=mnd9:28.1><span>Na diṭṭhiyā na sutiyā na ñāṇena, </span></div><p><div class=verse-container id=mnd9:28.2><span>(māgaṇḍiyāti bhagavā) </span></div><p><div class=verse-container id=mnd9:28.3><span>Sīlabbatenāpi na suddhimāha; </span></div><p><div class=verse-container id=mnd9:28.4><span>Adiṭṭhiyā assutiyā añāṇā, </span></div><p><div class=verse-container id=mnd9:28.5><span>Asīlatā abbatā nopi tena; </span></div><p><div class=verse-container id=mnd9:28.6><span>Ete ca nissajja anuggahāya, </span></div><p><div class=verse-container id=mnd9:28.7><span>Santo anissāya bhavaṁ na jappe. </span></div><p><div class=verse-container id=mnd9:29.1><span>Na diṭṭhiyā na sutiyā na ñāṇenāti. </span></div><p><div class=verse-container id=mnd9:29.2><span>Diṭṭhenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi; </span></div><p><div class=verse-container id=mnd9:29.3><span>sutenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi; </span></div><p><div class=verse-container id=mnd9:29.4><span>diṭṭhasutenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi; </span></div><p><div class=verse-container id=mnd9:29.5><span>ñāṇenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasīti—</span></div><p><div class=verse-container id=mnd9:29.6><span>na diṭṭhiyā na sutiyā na ñāṇena. </span></div><p><div class=verse-container id=mnd9:30.1><span>Māgaṇḍiyāti bhagavā taṁ brāhmaṇaṁ nāmena ālapati. </span></div><p><div class=verse-container id=mnd9:30.2><span>Bhagavāti gāravādhivacanaṁ …pe… sacchikā paññatti yadidaṁ bhagavāti—</span></div><p><div class=verse-container id=mnd9:30.3><span>māgaṇḍiyāti bhagavā. </span></div><p><div class=verse-container id=mnd9:31.1><span>Sīlabbatenāpi na suddhimāhāti. </span></div><p><div class=verse-container id=mnd9:31.2><span>Sīlenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi; </span></div><p><div class=verse-container id=mnd9:31.3><span>vatenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi; </span></div><p><div class=verse-container id=mnd9:31.4><span>sīlabbatenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasīti—</span></div><p><div class=verse-container id=mnd9:31.5><span>sīlabbatenāpi na suddhimāha. </span></div><p><div class=verse-container id=mnd9:32.1><span>Adiṭṭhiyā assutiyā añāṇā, asīlatā abbatā nopi tenāti. </span></div><p><div class=verse-container id=mnd9:32.2><span>Diṭṭhipi icchitabbā. </span></div><p><div class=verse-container id=mnd9:32.3><span>Dasavatthukā sammādiṭṭhi—</span></div><p><div class=verse-container id=mnd9:32.4><span>atthi dinnaṁ, atthi yiṭṭhaṁ, atthi hutaṁ, atthi sukatadukkaṭānaṁ kammānaṁ phalaṁ vipāko, atthi ayaṁ loko, atthi paro loko, atthi mātā, atthi pitā, atthi sattā opapātikā, atthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentīti; </span></div><p><div class=verse-container id=mnd9:32.5><span>savanampi icchitabbaṁ—</span></div><p><div class=verse-container id=mnd9:32.6><span>parato ghoso, suttaṁ, geyyaṁ, veyyākaraṇaṁ, gāthā, udānaṁ, itivuttakaṁ, jātakaṁ, abbhutadhammaṁ, vedallaṁ; </span></div><p><div class=verse-container id=mnd9:32.7><span>ñāṇampi icchitabbaṁ—</span></div><p><div class=verse-container id=mnd9:32.8><span>kammassakatañāṇaṁ, saccānulomikañāṇaṁ, abhiññāñāṇaṁ, samāpattiñāṇaṁ; </span></div><p><div class=verse-container id=mnd9:32.9><span>sīlampi icchitabbaṁ—</span></div><p><div class=verse-container id=mnd9:32.10><span>pātimokkhasaṁvaro; </span></div><p><div class=verse-container id=mnd9:32.11><span>vatampi icchitabbaṁ—</span></div><p><div class=verse-container id=mnd9:32.12><span>aṭṭha dhutaṅgāni—</span></div><p><div class=verse-container id=mnd9:32.13><span>āraññikaṅgaṁ, piṇḍapātikaṅgaṁ, paṁsukūlikaṅgaṁ, tecīvarikaṅgaṁ, sapadānacārikaṅgaṁ, khalupacchābhattikaṅgaṁ, nesajjikaṅgaṁ, yathāsanthatikaṅganti. </span></div><p><div class=verse-container id=mnd9:33.1><span>Adiṭṭhiyā assutiyā añāṇā, asīlatā abbatā nopi tenāti. </span></div><p><div class=verse-container id=mnd9:33.2><span>Nāpi sammādiṭṭhimattena, nāpi savanamattena, nāpi ñāṇamattena, nāpi sīlamattena, nāpi vatamattena ajjhattasantiṁ patto hoti, nāpi vinā etehi dhammehi ajjhattasantiṁ pāpuṇāti. </span></div><p><div class=verse-container id=mnd9:33.3><span>Api ca sambhārā ime dhammā honti ajjhattasantiṁ pāpuṇituṁ adhigantuṁ phassituṁ sacchikātunti—</span></div><p><div class=verse-container id=mnd9:33.4><span>adiṭṭhiyā assutiyā añāṇā asīlatā abbatā nopi tena. </span></div><p><div class=verse-container id=mnd9:34.1><span>Ete ca nissajja anuggahāyāti. </span></div><p><div class=verse-container id=mnd9:34.2><span>Eteti kaṇhapakkhikānaṁ dhammānaṁ samugghātato pahānaṁ icchitabbaṁ, tedhātukesu kusalesu dhammesu atammayatā icchitabbā, yato kaṇhapakkhiyā dhammā samugghātapahānena pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā, tedhātukesu ca kusalesu dhammesu atammayatā hoti, ettāvatāpi na gaṇhāti na parāmasati nābhinivisati. </span></div><p><div class=verse-container id=mnd9:34.3><span>Atha vā na gaṇhitabbā na parāmasitabbā nābhinivisitabbāti. </span></div><p><div class=verse-container id=mnd9:34.4><span>Evampi ete ca nissajja anuggahāya. </span></div><p><div class=verse-container id=mnd9:34.5><span>Yato taṇhā ca diṭṭhi ca māno ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammāti, ettāvatāpi na gaṇhāti na parāmasati nābhinivisatīti. </span></div><p><div class=verse-container id=mnd9:34.6><span>Evampi ete ca nissajja anuggahāya. </span></div><p><div class=verse-container id=mnd9:35.1><span>Yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammāti, ettāvatāpi na gaṇhāti na parāmasati nābhinivisatīti. </span></div><p><div class=verse-container id=mnd9:35.2><span>Evampi ete ca nissajja anuggahāya. </span></div><p><div class=verse-container id=mnd9:36.1><span>Santo anissāya bhavaṁ na jappeti. </span></div><p><div class=verse-container id=mnd9:36.2><span>Santoti rāgassa samitattā santo, dosassa samitattā santo, mohassa samitattā santo, kodhassa … upanāhassa … makkhassa … paḷāsassa … issāya … macchariyassa … māyāya … sāṭheyyassa … thambhassa … sārambhassa … mānassa … atimānassa … madassa … pamādassa … sabbakilesānaṁ … sabbaduccaritānaṁ … sabbadarathānaṁ … sabbapariḷāhānaṁ … sabbasantāpānaṁ … sabbākusalābhisaṅkhārānaṁ santattā samitattā vūpasamitattā vijjhātattā nibbutattā vigatattā paṭipassaddhattā santo upasanto vūpasanto nibbuto paṭipassaddhoti—</span></div><p><div class=verse-container id=mnd9:36.3><span>santo. </span></div><p><div class=verse-container id=mnd9:37.1><span>Anissāyāti dve nissayā—</span></div><p><div class=verse-container id=mnd9:37.2><span>taṇhānissayo ca diṭṭhinissayo ca …pe… </span></div><p><div class=verse-container id=mnd9:37.3><span>ayaṁ taṇhānissayo …pe… </span></div><p><div class=verse-container id=mnd9:37.4><span>ayaṁ diṭṭhinissayo. </span></div><p><div class=verse-container id=mnd9:37.5><span>Taṇhānissayaṁ pahāya diṭṭhinissayaṁ paṭinissajjitvā cakkhuṁ anissāya, sotaṁ anissāya, ghānaṁ anissāya, jivhaṁ anissāya, kāyaṁ anissāya, manaṁ anissāya, rūpe … sadde … gandhe … rase … phoṭṭhabbe … kulaṁ … gaṇaṁ … āvāsaṁ … lābhaṁ … yasaṁ … pasaṁsaṁ … sukhaṁ … cīvaraṁ … piṇḍapātaṁ … senāsanaṁ … gilānapaccayabhesajjaparikkhāraṁ … kāmadhātuṁ … rūpadhātuṁ … arūpadhātuṁ … kāmabhavaṁ … rūpabhavaṁ … arūpabhavaṁ … saññābhavaṁ … asaññābhavaṁ … nevasaññānāsaññābhavaṁ … ekavokārabhavaṁ … catuvokārabhavaṁ … pañcavokārabhavaṁ … atītaṁ … anāgataṁ … paccuppannaṁ … diṭṭhasutamutaviññātabbe dhamme anissāya aggaṇhitvā aparāmasitvā anabhinivisitvāti—</span></div><p><div class=verse-container id=mnd9:37.6><span>santo anissāya. </span></div><p><div class=verse-container id=mnd9:37.7><span>Bhavaṁ na jappeti kāmabhavaṁ na jappeyya, rūpabhavaṁ na jappeyya, arūpabhavaṁ na jappeyya nappajappeyya na abhijappeyyāti—</span></div><p><div class=verse-container id=mnd9:37.8><span>santo anissāya bhavaṁ na jappe. </span></div><p><div class=verse-container id=mnd9:38.1><span>Tenāha bhagavā—</span></div><p><div class=verse-container id=mnd9:39.1><span>“Na diṭṭhiyā na sutiyā na ñāṇena, </span></div><p><div class=verse-container id=mnd9:39.2><span>(māgaṇḍiyāti bhagavā) </span></div><p><div class=verse-container id=mnd9:39.3><span>Sīlabbatenāpi na suddhimāha; </span></div><p><div class=verse-container id=mnd9:39.4><span>Adiṭṭhiyā assutiyā añāṇā, </span></div><p><div class=verse-container id=mnd9:39.5><span>Asīlatā abbatā nopi tena; </span></div><p><div class=verse-container id=mnd9:39.6><span>Ete ca nissajja anuggahāya, </span></div><p><div class=verse-container id=mnd9:39.7><span>Santo anissāya bhavaṁ na jappe”ti. </span></div><p><div class=verse-container id=mnd9:40.1><span>No ce kira diṭṭhiyā na sutiyā na ñāṇena, </span></div><p><div class=verse-container id=mnd9:40.2><span>(iti māgaṇḍiyo) </span></div><p><div class=verse-container id=mnd9:40.3><span>Sīlabbatenāpi na suddhimāha; </span></div><p><div class=verse-container id=mnd9:40.4><span>Adiṭṭhiyā assutiyā añāṇā, </span></div><p><div class=verse-container id=mnd9:40.5><span>Asīlatā abbatā nopi tena; </span></div><p><div class=verse-container id=mnd9:40.6><span>Maññāmahaṁ momuhameva dhammaṁ, </span></div><p><div class=verse-container id=mnd9:40.7><span>Diṭṭhiyā eke paccenti suddhiṁ. </span></div><p><div class=verse-container id=mnd9:41.1><span>No ce kira diṭṭhiyā na sutiyā na ñāṇenāti. </span></div><p><div class=verse-container id=mnd9:41.2><span>Diṭṭhiyāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi; </span></div><p><div class=verse-container id=mnd9:41.3><span>sutenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ … </span></div><p><div class=verse-container id=mnd9:41.4><span>diṭṭhasutenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ … </span></div><p><div class=verse-container id=mnd9:41.5><span>ñāṇenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasīti—</span></div><p><div class=verse-container id=mnd9:41.6><span>no ce kira diṭṭhiyā na sutiyā na ñāṇena. </span></div><p><div class=verse-container id=mnd9:42.1><span>Iti māgaṇḍiyoti itīti padasandhi …pe…. </span></div><p><div class=verse-container id=mnd9:42.2><span>Māgaṇḍiyoti tassa brāhmaṇassa nāmaṁ …pe… </span></div><p><div class=verse-container id=mnd9:42.3><span>iti māgaṇḍiyo. </span></div><p><div class=verse-container id=mnd9:43.1><span>Sīlabbatenāpi na suddhimāhāti. </span></div><p><div class=verse-container id=mnd9:43.2><span>Sīlenāpi suddhiṁ visuddhiṁ parisuddhiṁ …pe… </span></div><p><div class=verse-container id=mnd9:43.3><span>vatenāpi suddhiṁ visuddhiṁ parisuddhiṁ …pe… </span></div><p><div class=verse-container id=mnd9:43.4><span>sīlabbatenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasīti—</span></div><p><div class=verse-container id=mnd9:43.5><span>sīlabbatenāpi na suddhimāha. </span></div><p><div class=verse-container id=mnd9:44.1><span>Adiṭṭhiyā assutiyā añāṇā, asīlatā abbatā nopi tenāti. </span></div><p><div class=verse-container id=mnd9:44.2><span>Diṭṭhipi icchitabbāti evaṁ bhaṇasi, savanampi icchitabbanti evaṁ bhaṇasi, ñāṇampi icchitabbanti evaṁ bhaṇasi, na sakkosi ekaṁsena anujānituṁ, napi sakkosi ekaṁsena paṭikkhipitunti—</span></div><p><div class=verse-container id=mnd9:44.3><span>adiṭṭhiyā assutiyā añāṇā, asīlatā abbatā nopi tena. </span></div><p><div class=verse-container id=mnd9:45.1><span>Maññāmahaṁ momuhameva dhammanti. </span></div><p><div class=verse-container id=mnd9:45.2><span>Momūhadhammo ayaṁ tuyhaṁ bāladhammo mūḷhadhammo aññāṇadhammo amarāvikkhepadhammoti evaṁ maññāmi evaṁ jānāmi evaṁ ājānāmi evaṁ vijānāmi evaṁ paṭivijānāmi evaṁ paṭivijjhāmīti—</span></div><p><div class=verse-container id=mnd9:45.3><span>maññāmahaṁ momuhameva dhammaṁ. </span></div><p><div class=verse-container id=mnd9:46.1><span>Diṭṭhiyā eke paccenti suddhinti. </span></div><p><div class=verse-container id=mnd9:46.2><span>Suddhidiṭṭhiyā eke samaṇabrāhmaṇā suddhiṁ visuddhiṁ parisuddhiṁ, muttiṁ vimuttiṁ parimuttiṁ paccenti; </span></div><p><div class=verse-container id=mnd9:46.3><span>“sassato loko, idameva saccaṁ moghamaññan”ti diṭṭhiyā eke samaṇabrāhmaṇā suddhiṁ visuddhiṁ parisuddhiṁ, muttiṁ vimuttiṁ parimuttiṁ paccenti; </span></div><p><div class=verse-container id=mnd9:46.4><span>“asassato loko …pe… </span></div><p><div class=verse-container id=mnd9:46.5><span>neva hoti na na hoti tathāgato paraṁ maraṇā, idameva saccaṁ moghamaññan”ti diṭṭhiyā eke samaṇabrāhmaṇā suddhiṁ visuddhiṁ parisuddhiṁ, muttiṁ vimuttiṁ parimuttiṁ paccentīti—</span></div><p><div class=verse-container id=mnd9:46.6><span>diṭṭhiyā eke paccenti suddhiṁ. </span></div><p><div class=verse-container id=mnd9:47.1><span>Tenāha so brāhmaṇo—</span></div><p><div class=verse-container id=mnd9:48.1><span>“No ce kira diṭṭhiyā na sutiyā na ñāṇena, </span></div><p><div class=verse-container id=mnd9:48.2><span>(iti māgaṇḍiyo) </span></div><p><div class=verse-container id=mnd9:48.3><span>Sīlabbatenāpi na suddhimāha; </span></div><p><div class=verse-container id=mnd9:48.4><span>Adiṭṭhiyā assutiyā añāṇā, </span></div><p><div class=verse-container id=mnd9:48.5><span>Asīlatā abbatā nopi tena; </span></div><p><div class=verse-container id=mnd9:48.6><span>Maññāmahaṁ momuhameva dhammaṁ, </span></div><p><div class=verse-container id=mnd9:48.7><span>Diṭṭhiyā eke paccenti suddhin”ti. </span></div><p><div class=verse-container id=mnd9:49.1><span>Diṭṭhiñca nissāyanupucchamāno, </span></div><p><div class=verse-container id=mnd9:49.2><span>(māgaṇḍiyāti bhagavā) </span></div><p><div class=verse-container id=mnd9:49.3><span>Samuggahītesu pamohamāgā; </span></div><p><div class=verse-container id=mnd9:49.4><span>Ito ca nāddakkhi aṇumpi saññaṁ, </span></div><p><div class=verse-container id=mnd9:49.5><span>Tasmā tuvaṁ momuhato dahāsi. </span></div><p><div class=verse-container id=mnd9:50.1><span>Diṭṭhiñca nissāyanupucchamānoti. </span></div><p><div class=verse-container id=mnd9:50.2><span>Māgaṇḍiyo brāhmaṇo diṭṭhiṁ nissāya diṭṭhiṁ pucchati, lagganaṁ nissāya lagganaṁ pucchati, bandhanaṁ nissāya bandhanaṁ pucchati, palibodhaṁ nissāya palibodhaṁ pucchati. </span></div><p><div class=verse-container id=mnd9:50.3><span>Anupucchamānoti punappunaṁ pucchatīti—</span></div><p><div class=verse-container id=mnd9:50.4><span>diṭṭhiñca nissāyanupucchamāno. </span></div><p><div class=verse-container id=mnd9:51.1><span>Māgaṇḍiyāti bhagavā taṁ brāhmaṇaṁ nāmena ālapati. </span></div><p><div class=verse-container id=mnd9:51.2><span>Bhagavāti gāravādhivacanaṁ …pe… sacchikā paññatti yadidaṁ bhagavāti—</span></div><p><div class=verse-container id=mnd9:51.3><span>māgaṇḍiyāti bhagavā. </span></div><p><div class=verse-container id=mnd9:52.1><span>Samuggahītesu pamohamāgāti. </span></div><p><div class=verse-container id=mnd9:52.2><span>Yā sā diṭṭhi tayā gahitā parāmaṭṭhā abhiniviṭṭhā ajjhositā adhimuttā, tāyeva tvaṁ diṭṭhiyā mūḷhosi pamūḷhosi sammūḷhosi mohaṁ āgatosi pamohaṁ āgatosi sammohaṁ āgatosi andhakāraṁ pakkhandosīti—</span></div><p><div class=verse-container id=mnd9:52.3><span>samuggahītesu pamohamāgā. </span></div><p><div class=verse-container id=mnd9:53.1><span>Ito ca nāddakkhi aṇumpi saññanti. </span></div><p><div class=verse-container id=mnd9:53.2><span>Ito ajjhattasantito vā paṭipadāto vā dhammadesanāto vā, yuttasaññaṁ pattasaññaṁ lakkhaṇasaññaṁ kāraṇasaññaṁ ṭhānasaññaṁ na paṭilabhati, kuto ñāṇanti. </span></div><p><div class=verse-container id=mnd9:53.3><span>Evampi ito ca nāddakkhi aṇumpi saññaṁ. </span></div><p><div class=verse-container id=mnd9:53.4><span>Atha vā aniccaṁ vā aniccasaññānulomaṁ vā, dukkhaṁ vā dukkhasaññānulomaṁ vā, anattaṁ vā anattasaññānulomaṁ vā, saññuppādamattaṁ vā sañjānitamattaṁ vā na paṭilabhati, kuto ñāṇanti. </span></div><p><div class=verse-container id=mnd9:53.5><span>Evampi ito ca nāddakkhi aṇumpi saññaṁ. </span></div><p><div class=verse-container id=mnd9:54.1><span>Tasmā tuvaṁ momuhato dahāsīti. </span></div><p><div class=verse-container id=mnd9:54.2><span>Tasmāti tasmā taṅkāraṇā taṁhetu tappaccayā taṁnidānā momūhadhammato bāladhammato mūḷhadhammato aññāṇadhammato amarāvikkhepadhammato dahāsi passasi dakkhasi olokesi nijjhāyasi upaparikkhasīti—</span></div><p><div class=verse-container id=mnd9:54.3><span>tasmā tuvaṁ momuhato dahāsi. </span></div><p><div class=verse-container id=mnd9:55.1><span>Tenāha bhagavā—</span></div><p><div class=verse-container id=mnd9:56.1><span>“Diṭṭhiñca nissāyanupucchamāno, </span></div><p><div class=verse-container id=mnd9:56.2><span>(māgaṇḍiyāti bhagavā) </span></div><p><div class=verse-container id=mnd9:56.3><span>Samuggahītesu pamohamāgā; </span></div><p><div class=verse-container id=mnd9:56.4><span>Ito ca nāddakkhi aṇumpi saññaṁ, </span></div><p><div class=verse-container id=mnd9:56.5><span>Tasmā tuvaṁ momuhato dahāsī”ti. </span></div><p><div class=verse-container id=mnd9:57.1><span>Samo visesī uda vā nihīno, </span></div><p><div class=verse-container id=mnd9:57.2><span>Yo maññati so vivadetha tena; </span></div><p><div class=verse-container id=mnd9:57.3><span>Tīsu vidhāsu avikampamāno, </span></div><p><div class=verse-container id=mnd9:57.4><span>Samo visesīti na tassa hoti. </span></div><p><div class=verse-container id=mnd9:58.1><span>Samo visesī uda vā nihīno, yo maññati so vivadetha tenāti. </span></div><p><div class=verse-container id=mnd9:58.2><span>Sadisohamasmīti vā seyyohamasmīti vā hīnohamasmīti vā yo maññati, so tena mānena tāya diṭṭhiyā tena vā puggalena kalahaṁ kareyya bhaṇḍanaṁ kareyya viggahaṁ kareyya vivādaṁ kareyya medhagaṁ kareyya—</span></div><p><div class=verse-container id=mnd9:58.3><span>“na tvaṁ imaṁ dhammavinayaṁ ājānāsi, ahaṁ imaṁ dhammavinayaṁ ājānāmi, kiṁ tvaṁ imaṁ dhammavinayaṁ ājānissasi, micchāpaṭipanno tvamasi, ahamasmi sammāpaṭipanno, sahitaṁ me, asahitaṁ te, pure vacanīyaṁ pacchā avaca, pacchā vacanīyaṁ pure avaca, adhiciṇṇaṁ te viparāvattaṁ, āropito te vādo, niggahito tvamasi, cara vādappamokkhāya, nibbeṭhehi vā sace pahosī”ti—</span></div><p><div class=verse-container id=mnd9:58.4><span>samo visesī uda vā nihīno yo maññati so vivadetha tena. </span></div><p><div class=verse-container id=mnd9:59.1><span>Tīsu vidhāsu avikampamāno, samo visesīti na tassa hotīti. </span></div><p><div class=verse-container id=mnd9:59.2><span>Yassetā tisso vidhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so tīsu vidhāsu na kampati na vikampati, avikampamānassa puggalassa sadisohamasmīti vā seyyohamasmīti vā hīnohamasmīti vā. </span></div><p><div class=verse-container id=mnd9:59.3><span>Na tassa hotīti. </span></div><p><div class=verse-container id=mnd9:59.4><span>Tīsu vidhāsu avikampamāno, samo visesīti—</span></div><p><div class=verse-container id=mnd9:59.5><span>na tassa hoti. </span></div><p><div class=verse-container id=mnd9:60.1><span>Tenāha bhagavā—</span></div><p><div class=verse-container id=mnd9:61.1><span>“Samo visesī uda vā nihīno, </span></div><p><div class=verse-container id=mnd9:61.2><span>Yo maññati so vivadetha tena; </span></div><p><div class=verse-container id=mnd9:61.3><span>Tīsu vidhāsu avikampamāno, </span></div><p><div class=verse-container id=mnd9:61.4><span>Samo visesīti na tassa hotī”ti. </span></div><p><div class=verse-container id=mnd9:62.1><span>Saccanti so brāhmaṇo kiṁ vadeyya, </span></div><p><div class=verse-container id=mnd9:62.2><span>Musāti vā so vivadetha kena; </span></div><p><div class=verse-container id=mnd9:62.3><span>Yasmiṁ samaṁ visamaṁ vāpi natthi, </span></div><p><div class=verse-container id=mnd9:62.4><span>Sa kena vādaṁ paṭisaṁyujeyya. </span></div><p><div class=verse-container id=mnd9:63.1><span>Saccanti so brāhmaṇo kiṁ vadeyyāti. </span></div><p><div class=verse-container id=mnd9:63.2><span>Brāhmaṇoti sattannaṁ dhammānaṁ bāhitattā brāhmaṇo …pe… asito tādi pavuccate sa brahmā. </span></div><p><div class=verse-container id=mnd9:63.3><span>Saccanti so brāhmaṇo kiṁ vadeyyāti. </span></div><p><div class=verse-container id=mnd9:63.4><span>“Sassato loko, idameva saccaṁ moghamaññan”ti brāhmaṇo kiṁ vadeyya kiṁ katheyya kiṁ bhaṇeyya kiṁ dīpayeyya kiṁ vohareyya; </span></div><p><div class=verse-container id=mnd9:63.5><span>“asassato loko …pe… </span></div><p><div class=verse-container id=mnd9:63.6><span>neva hoti na na hoti tathāgato paraṁ maraṇā, idameva saccaṁ moghamaññan”ti brāhmaṇo kiṁ vadeyya kiṁ katheyya kiṁ bhaṇeyya kiṁ dīpayeyya kiṁ vohareyyāti—</span></div><p><div class=verse-container id=mnd9:63.7><span>saccanti so brāhmaṇo kiṁ vadeyya. </span></div><p><div class=verse-container id=mnd9:64.1><span>Musāti vā so vivadetha kenāti. </span></div><p><div class=verse-container id=mnd9:64.2><span>Brāhmaṇo mayhaṁva saccaṁ, tuyhaṁ musāti kena mānena, kāya diṭṭhiyā, kena vā puggalena kalahaṁ kareyya bhaṇḍanaṁ kareyya viggahaṁ kareyya vivādaṁ kareyya medhagaṁ kareyya—</span></div><p><div class=verse-container id=mnd9:64.3><span>“na tvaṁ imaṁ dhammavinayaṁ ājānāsi …pe… </span></div><p><div class=verse-container id=mnd9:64.4><span>nibbeṭhehi vā sace pahosī”ti—</span></div><p><div class=verse-container id=mnd9:64.5><span>musāti vā so vivadetha kena. </span></div><p><div class=verse-container id=mnd9:65.1><span>Yasmiṁ samaṁ visamaṁ vāpi natthīti. </span></div><p><div class=verse-container id=mnd9:65.2><span>Yasminti yasmiṁ puggale arahante khīṇāsave sadisohamasmīti māno natthi, seyyohamasmīti māno natthi, hīnohamasmīti omāno natthi na santi na saṁvijjati nupalabbhati, pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhanti—</span></div><p><div class=verse-container id=mnd9:65.3><span>yasmiṁ samaṁ visamaṁ vāpi natthi. </span></div><p><div class=verse-container id=mnd9:66.1><span>Sa kena vādaṁ paṭisaṁyujeyyāti. </span></div><p><div class=verse-container id=mnd9:66.2><span>So kena mānena, kāya diṭṭhiyā, kena vā puggalena vādaṁ paṭisaṁyojeyya paṭibaleyya kalahaṁ kareyya bhaṇḍanaṁ kareyya viggahaṁ kareyya vivādaṁ kareyya medhagaṁ kareyya—</span></div><p><div class=verse-container id=mnd9:66.3><span>“na tvaṁ imaṁ dhammavinayaṁ ājānāsi …pe… </span></div><p><div class=verse-container id=mnd9:66.4><span>nibbeṭhehi vā sace pahosī”ti—</span></div><p><div class=verse-container id=mnd9:66.5><span>sa kena vādaṁ paṭisaṁyujeyya. </span></div><p><div class=verse-container id=mnd9:67.1><span>Tenāha bhagavā—</span></div><p><div class=verse-container id=mnd9:68.1><span>“Saccanti so brāhmaṇo kiṁ vadeyya, </span></div><p><div class=verse-container id=mnd9:68.2><span>Musāti vā so vivadetha kena; </span></div><p><div class=verse-container id=mnd9:68.3><span>Yasmiṁ samaṁ visamaṁ vāpi natthi, </span></div><p><div class=verse-container id=mnd9:68.4><span>Sa kena vādaṁ paṭisaṁyujeyyā”ti. </span></div><p><div class=verse-container id=mnd9:69.1><span>Okaṁ pahāya aniketasārī, </span></div><p><div class=verse-container id=mnd9:69.2><span>Gāme akubbaṁ muni santhavāni; </span></div><p><div class=verse-container id=mnd9:69.3><span>Kāmehi ritto apurakkharāno, </span></div><p><div class=verse-container id=mnd9:69.4><span>Kathaṁ na viggayha janena kayirā. </span></div><p><div class=verse-container id=mnd9:70.1><span>Atha kho hāliddakāni gahapati yenāyasmā mahākaccāno tenupasaṅkami; upasaṅkamitvā āyasmantaṁ mahākaccānaṁ abhivādetvā ekamantaṁ nisīdi. </span></div><p><div class=verse-container id=mnd9:70.2><span>Ekamantaṁ nisinno kho hāliddakāni gahapati āyasmantaṁ mahākaccānaṁ etadavoca—</span></div><p><div class=verse-container id=mnd9:70.3><span>“vuttamidaṁ, bhante kaccāna, bhagavatā aṭṭhakavaggiye māgaṇḍiyapañhe—</span></div><p><div class=verse-container id=mnd9:71.1><span>‘Okaṁ pahāya aniketasārī, </span></div><p><div class=verse-container id=mnd9:71.2><span>Gāme akubbaṁ muni santhavāni; </span></div><p><div class=verse-container id=mnd9:71.3><span>Kāmehi ritto apurakkharāno, </span></div><p><div class=verse-container id=mnd9:71.4><span>Kathaṁ na viggayha janena kayirā’ti. </span></div><p><div class=verse-container id=mnd9:72.1><span>Imassa nu kho, bhante kaccāna, bhagavatā saṅkhittena bhāsitassa kathaṁ vitthārena attho daṭṭhabbo”ti? </span></div><p><div class=verse-container id=mnd9:73.1><span>“Rūpadhātu kho, gahapati, viññāṇassa oko rūpadhāturāgavinibaddhañca pana viññāṇaṁ okasārīti vuccati. </span></div><p><div class=verse-container id=mnd9:73.2><span>Vedanādhātu kho, gahapati … </span></div><p><div class=verse-container id=mnd9:73.3><span>saññādhātu kho, gahapati … </span></div><p><div class=verse-container id=mnd9:73.4><span>saṅkhāradhātu kho, gahapati, viññāṇassa oko saṅkhāradhāturāgavinibandhañca pana viññāṇaṁ okasārīti vuccati. </span></div><p><div class=verse-container id=mnd9:73.5><span>Evaṁ kho, gahapati, okasārī hoti. </span></div><p><div class=verse-container id=mnd9:74.1><span>Kathañca, gahapati, anokasārī hoti? </span></div><p><div class=verse-container id=mnd9:74.2><span>Rūpadhātuyā kho, gahapati, yo chando yo rāgo yā nandī yā taṇhā ye upāyupādānā cetaso adhiṭṭhānābhinivesānusayā te tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā; </span></div><p><div class=verse-container id=mnd9:74.3><span>tasmā tathāgato anokasārīti vuccati. </span></div><p><div class=verse-container id=mnd9:74.4><span>Vedanādhātuyā kho, gahapati … </span></div><p><div class=verse-container id=mnd9:74.5><span>saññādhātuyā kho, gahapati … </span></div><p><div class=verse-container id=mnd9:74.6><span>saṅkhāradhātuyā kho, gahapati … </span></div><p><div class=verse-container id=mnd9:74.7><span>viññāṇadhātuyā kho, gahapati, yo chando yo rāgo yā nandī yā taṇhā ye upāyupādānā cetaso adhiṭṭhānābhinivesānusayā te tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā; </span></div><p><div class=verse-container id=mnd9:74.8><span>tasmā tathāgato anokasārīti vuccati. </span></div><p><div class=verse-container id=mnd9:74.9><span>Evaṁ kho, gahapati, anokasārī hoti. </span></div><p><div class=verse-container id=mnd9:75.1><span>Kathañca, gahapati, niketasārī hoti? </span></div><p><div class=verse-container id=mnd9:75.2><span>Rūpanimittaniketavisāravinibandhā kho, gahapati, niketasārīti vuccati. </span></div><p><div class=verse-container id=mnd9:75.3><span>Saddanimitta … </span></div><p><div class=verse-container id=mnd9:75.4><span>gandhanimitta … </span></div><p><div class=verse-container id=mnd9:75.5><span>rasanimitta … </span></div><p><div class=verse-container id=mnd9:75.6><span>phoṭṭhabbanimitta … </span></div><p><div class=verse-container id=mnd9:75.7><span>dhammanimittaniketavisāravinibandhā kho, gahapati, niketasārīti vuccati. </span></div><p><div class=verse-container id=mnd9:75.8><span>Evaṁ kho, gahapati, niketasārī hoti. </span></div><p><div class=verse-container id=mnd9:76.1><span>Kathañca, gahapati, aniketasārī hoti? </span></div><p><div class=verse-container id=mnd9:76.2><span>Rūpanimittaniketavisāravinibandhā kho, gahapati, tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā; </span></div><p><div class=verse-container id=mnd9:76.3><span>tasmā tathāgato aniketasārīti vuccati. </span></div><p><div class=verse-container id=mnd9:76.4><span>Saddanimitta … </span></div><p><div class=verse-container id=mnd9:76.5><span>gandhanimitta … </span></div><p><div class=verse-container id=mnd9:76.6><span>rasanimitta … </span></div><p><div class=verse-container id=mnd9:76.7><span>phoṭṭhabbanimitta … </span></div><p><div class=verse-container id=mnd9:76.8><span>dhammanimittaniketavisāravinibandhā kho, gahapati, tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā; </span></div><p><div class=verse-container id=mnd9:76.9><span>tasmā tathāgato aniketasārīti vuccati. </span></div><p><div class=verse-container id=mnd9:76.10><span>Evaṁ kho, gahapati, aniketasārī hoti. </span></div><p><div class=verse-container id=mnd9:77.1><span>Kathañca, gahapati, gāme santhavajāto hoti? </span></div><p><div class=verse-container id=mnd9:77.2><span>Idha, gahapati, ekacco bhikkhu gihīhi saṁsaṭṭho viharati sahanandī sahasokī, sukhitesu sukhito, dukkhitesu dukkhito, uppannesu kiccakaraṇīyesu attanā voyogaṁ āpajjati. </span></div><p><div class=verse-container id=mnd9:77.3><span>Evaṁ kho, gahapati, gāme santhavajāto hoti. </span></div><p><div class=verse-container id=mnd9:78.1><span>Kathañca, gahapati, gāme na santhavajāto hoti? </span></div><p><div class=verse-container id=mnd9:78.2><span>Idha, gahapati, ekacco bhikkhu gihīhi asaṁsaṭṭho viharati na sahanandī na sahasokī, na sukhitesu sukhito, na dukkhitesu dukkhito, uppannesu kiccakaraṇīyesu na attanā voyogaṁ āpajjati. </span></div><p><div class=verse-container id=mnd9:78.3><span>Evaṁ kho, gahapati, gāme na santhavajāto hoti. </span></div><p><div class=verse-container id=mnd9:79.1><span>Kathañca, gahapati, kāmehi aritto hoti? </span></div><p><div class=verse-container id=mnd9:79.2><span>Idha, gahapati, ekacco bhikkhu kāmesu avītarāgo hoti avigatacchando avigatapemo avigatapipāso avigatapariḷāho avigatataṇho. </span></div><p><div class=verse-container id=mnd9:79.3><span>Evaṁ kho, gahapati, kāmehi aritto hoti. </span></div><p><div class=verse-container id=mnd9:80.1><span>Kathañca, gahapati, kāmehi ritto hoti? </span></div><p><div class=verse-container id=mnd9:80.2><span>Idha, gahapati, ekacco bhikkhu kāmesu vītarāgo hoti vigatacchando vigatapemo vigatapipāso vigatapariḷāho vigatataṇho. </span></div><p><div class=verse-container id=mnd9:80.3><span>Evaṁ kho, gahapati, kāmehi ritto hoti. </span></div><p><div class=verse-container id=mnd9:81.1><span>Kathañca, gahapati, purakkharāno hoti? </span></div><p><div class=verse-container id=mnd9:81.2><span>Idha, gahapati, ekaccassa bhikkhuno evaṁ hoti—</span></div><p><div class=verse-container id=mnd9:81.3><span>‘evaṁrūpo siyaṁ anāgatamaddhānan’ti … </span></div><p><div class=verse-container id=mnd9:81.4><span>‘evaṁvedano siyaṁ … </span></div><p><div class=verse-container id=mnd9:81.5><span>evaṁsañño siyaṁ … </span></div><p><div class=verse-container id=mnd9:81.6><span>evaṁsaṅkhāro siyaṁ … </span></div><p><div class=verse-container id=mnd9:81.7><span>evaṁviññāṇo siyaṁ anāgatamaddhānan’ti … </span></div><p><div class=verse-container id=mnd9:81.8><span>evaṁ kho, gahapati, purakkharāno hoti. </span></div><p><div class=verse-container id=mnd9:82.1><span>Kathañca, gahapati, apurakkharāno hoti? </span></div><p><div class=verse-container id=mnd9:82.2><span>Idha, gahapati, ekaccassa bhikkhuno na evaṁ hoti—</span></div><p><div class=verse-container id=mnd9:82.3><span>‘evaṁrūpo siyaṁ anāgatamaddhānan’ti … </span></div><p><div class=verse-container id=mnd9:82.4><span>‘evaṁvedano siyaṁ … </span></div><p><div class=verse-container id=mnd9:82.5><span>evaṁsañño siyaṁ … </span></div><p><div class=verse-container id=mnd9:82.6><span>evaṁsaṅkhāro siyaṁ … </span></div><p><div class=verse-container id=mnd9:82.7><span>evaṁviññāṇo siyaṁ anāgatamaddhānan’ti … </span></div><p><div class=verse-container id=mnd9:82.8><span>evaṁ kho, gahapati, apurakkharāno hoti. </span></div><p><div class=verse-container id=mnd9:83.1><span>Kathañca, gahapati, kathaṁ viggayha janena kattā hoti? </span></div><p><div class=verse-container id=mnd9:83.2><span>Idha, gahapati, ekacco evarūpiṁ kathaṁ kattā hoti—</span></div><p><div class=verse-container id=mnd9:83.3><span>‘na tvaṁ imaṁ dhammavinayaṁ ājānāsi, ahaṁ imaṁ dhammavinayaṁ ājānāmi, kiṁ tvaṁ imaṁ dhammavinayaṁ ājānissasi, micchāpaṭipanno tvamasi, ahamasmi sammāpaṭipanno, sahitaṁ me, asahitaṁ te, pure vacanīyaṁ pacchā avaca, pacchā vacanīyaṁ pure avaca, adhiciṇṇaṁ te viparāvattaṁ, āropito te vādo, niggahito tvamasi, cara vādappamokkhāya, nibbeṭhehi vā sace pahosī’ti. </span></div><p><div class=verse-container id=mnd9:83.4><span>Evaṁ kho, gahapati, kathaṁ viggayha janena kattā hoti. </span></div><p><div class=verse-container id=mnd9:84.1><span>Kathañca, gahapati, kathaṁ na viggayha janena kattā hoti? </span></div><p><div class=verse-container id=mnd9:84.2><span>Idha, gahapati, ekacco na evarūpiṁ kathaṁ kattā hoti—</span></div><p><div class=verse-container id=mnd9:84.3><span>‘na tvaṁ imaṁ dhammavinayaṁ ājānāsi …pe… </span></div><p><div class=verse-container id=mnd9:84.4><span>nibbeṭhehi vā sace pahosī’ti. </span></div><p><div class=verse-container id=mnd9:84.5><span>Evaṁ kho, gahapati, na viggayha janena kattā hoti. </span></div><p><div class=verse-container id=mnd9:84.6><span>Iti kho, gahapati, yaṁ taṁ vuttaṁ bhagavatā aṭṭhakavaggiye māgaṇḍiyapañhe—</span></div><p><div class=verse-container id=mnd9:85.1><span>‘Okaṁ pahāya aniketasārī, </span></div><p><div class=verse-container id=mnd9:85.2><span>Gāme akubbaṁ muni santhavāni; </span></div><p><div class=verse-container id=mnd9:85.3><span>Kāmehi ritto apurakkharāno, </span></div><p><div class=verse-container id=mnd9:85.4><span>Kathaṁ na viggayha janena kayirā’ti. </span></div><p><div class=verse-container id=mnd9:86.1><span>Imassa kho, gahapati, bhagavatā saṅkhittena bhāsitassa evaṁ vitthārena attho daṭṭhabbo”ti. </span></div><p><div class=verse-container id=mnd9:87.1><span>Tenāha bhagavā—</span></div><p><div class=verse-container id=mnd9:88.1><span>“Okaṁ pahāya aniketasārī, </span></div><p><div class=verse-container id=mnd9:88.2><span>Gāme akubbaṁ muni santhavāni; </span></div><p><div class=verse-container id=mnd9:88.3><span>Kāmehi ritto apurakkharāno, </span></div><p><div class=verse-container id=mnd9:88.4><span>Kathaṁ na viggayha janena kayirā”ti. </span></div><p><div class=verse-container id=mnd9:89.1><span>Yehi vivitto vicareyya loke, </span></div><p><div class=verse-container id=mnd9:89.2><span>Na tāni uggayha vadeyya nāgo; </span></div><p><div class=verse-container id=mnd9:89.3><span>Elambujaṁ kaṇḍakavārijaṁ yathā, </span></div><p><div class=verse-container id=mnd9:89.4><span>Jalena paṅkena canūpalittaṁ; </span></div><p><div class=verse-container id=mnd9:89.5><span>Evaṁ munī santivādo agiddho, </span></div><p><div class=verse-container id=mnd9:89.6><span>Kāme ca loke ca anūpalitto. </span></div><p><div class=verse-container id=mnd9:90.1><span>Yehi vivitto vicareyya loketi. </span></div><p><div class=verse-container id=mnd9:90.2><span>Yehīti yehi diṭṭhigatehi. </span></div><p><div class=verse-container id=mnd9:90.3><span>Vivittoti kāyaduccaritena ritto vivitto pavivitto, vacīduccaritena … </span></div><p><div class=verse-container id=mnd9:90.4><span>manoduccaritena … </span></div><p><div class=verse-container id=mnd9:90.5><span>rāgena …pe… </span></div><p><div class=verse-container id=mnd9:90.6><span>sabbākusalābhisaṅkhārehi ritto vivitto pavivitto. </span></div><p><div class=verse-container id=mnd9:90.7><span>Vicareyyāti vicareyya vihareyya iriyeyya vatteyya pāleyya yapeyya yāpeyya. </span></div><p><div class=verse-container id=mnd9:90.8><span>Loketi manussaloketi—</span></div><p><div class=verse-container id=mnd9:90.9><span>yehi vivitto vicareyya loke. </span></div><p><div class=verse-container id=mnd9:91.1><span>Na tāni uggayha vadeyya nāgoti. </span></div><p><div class=verse-container id=mnd9:91.2><span>Nāgoti āguṁ na karotīti—</span></div><p><div class=verse-container id=mnd9:91.3><span>nāgo, na gacchatīti—</span></div><p><div class=verse-container id=mnd9:91.4><span>nāgo, nāgacchatīti—</span></div><p><div class=verse-container id=mnd9:91.5><span>nāgo. </span></div><p><div class=verse-container id=mnd9:91.6><span>Kathaṁ āguṁ na karotīti—</span></div><p><div class=verse-container id=mnd9:91.7><span>nāgo? </span></div><p><div class=verse-container id=mnd9:91.8><span>Āgū vuccanti pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā. </span></div><p><div class=verse-container id=mnd9:92.1><span>Āguṁ na karoti kiñci loke, </span></div><p><div class=verse-container id=mnd9:92.2><span>(sabhiyāti bhagavā) </span></div><p><div class=verse-container id=mnd9:92.3><span>Sabbasaññoge visajja bandhanāni; </span></div><p><div class=verse-container id=mnd9:92.4><span>Sabbattha na sajjatī vimutto, </span></div><p><div class=verse-container id=mnd9:92.5><span>Nāgo tādi pavuccate tathattā. </span></div><p><div class=verse-container id=mnd9:93.1><span>Evaṁ āguṁ na karotīti—</span></div><p><div class=verse-container id=mnd9:93.2><span>nāgo. </span></div><p><div class=verse-container id=mnd9:94.1><span>Kathaṁ na gacchatīti—</span></div><p><div class=verse-container id=mnd9:94.2><span>nāgo? </span></div><p><div class=verse-container id=mnd9:94.3><span>Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, na rāgavasena gacchati, na dosavasena gacchati, na mohavasena gacchati, na mānavasena gacchati, na diṭṭhivasena gacchati, na uddhaccavasena gacchati, na vicikicchāvasena gacchati, nānusayavasena gacchati, na vaggehi dhammehi yāyati nīyati vuyhati saṁharīyati. </span></div><p><div class=verse-container id=mnd9:94.4><span>Evaṁ na gacchatīti—</span></div><p><div class=verse-container id=mnd9:94.5><span>nāgo. </span></div><p><div class=verse-container id=mnd9:95.1><span>Kathaṁ nāgacchatīti—</span></div><p><div class=verse-container id=mnd9:95.2><span>nāgo? </span></div><p><div class=verse-container id=mnd9:95.3><span>Sotāpattimaggena ye kilesā pahīnā te kilese na puneti na pacceti na paccāgacchati. </span></div><p><div class=verse-container id=mnd9:95.4><span>Sakadāgāmimaggena … </span></div><p><div class=verse-container id=mnd9:95.5><span>anāgāmimaggena … </span></div><p><div class=verse-container id=mnd9:95.6><span>arahattamaggena ye kilesā pahīnā te kilese na puneti na pacceti na paccāgacchati. </span></div><p><div class=verse-container id=mnd9:95.7><span>Evaṁ nāgacchatīti—</span></div><p><div class=verse-container id=mnd9:95.8><span>nāgo. </span></div><p><div class=verse-container id=mnd9:96.1><span>Na tāni uggayha vadeyya nāgoti. </span></div><p><div class=verse-container id=mnd9:96.2><span>Nāgo na tāni diṭṭhigatāni gahetvā uggahetvā gaṇhitvā parāmasitvā abhinivisitvā vadeyya katheyya bhaṇeyya dīpayeyya vohareyya; </span></div><p><div class=verse-container id=mnd9:96.3><span>“sassato loko …pe… </span></div><p><div class=verse-container id=mnd9:96.4><span>neva hoti na na hoti tathāgato paraṁ maraṇā, idameva saccaṁ moghamaññan”ti vadeyya katheyya bhaṇeyya dīpayeyya vohareyyāti—</span></div><p><div class=verse-container id=mnd9:96.5><span>na tāni uggayha vadeyya nāgo. </span></div><p><div class=verse-container id=mnd9:97.1><span>Elambujaṁ kaṇḍakavārijaṁ yathā, jalena paṅkena canūpalittanti. </span></div><p><div class=verse-container id=mnd9:97.2><span>Elaṁ vuccati udakaṁ, ambujaṁ vuccati padumaṁ, kaṇḍako vuccati kharadaṇḍo, vāri vuccati udakaṁ, vārijaṁ vuccati padumaṁ vārisambhavaṁ, jalaṁ vuccati udakaṁ, paṅko vuccati kaddamo. </span></div><p><div class=verse-container id=mnd9:97.3><span>Yathā padumaṁ vārijaṁ vārisambhavaṁ jalena ca paṅkena ca na limpati na palimpati na upalimpati, alittaṁ asaṁlittaṁ anupalittanti—</span></div><p><div class=verse-container id=mnd9:97.4><span>elambujaṁ kaṇḍakavārijaṁ yathā jalena paṅkena canūpalittaṁ. </span></div><p><div class=verse-container id=mnd9:98.1><span>Evaṁ munī santivādo agiddho, kāme ca loke ca anūpalittoti. </span></div><p><div class=verse-container id=mnd9:98.2><span>Evanti opammasaṁpaṭipādanaṁ. </span></div><p><div class=verse-container id=mnd9:98.3><span>Munīti. </span></div><p><div class=verse-container id=mnd9:98.4><span>Monaṁ vuccati ñāṇaṁ …pe… saṅgajālamaticca so muni. </span></div><p><div class=verse-container id=mnd9:98.5><span>Santivādoti santivādo muni tāṇavādo leṇavādo saraṇavādo abhayavādo accutavādo amatavādo nibbānavādoti—</span></div><p><div class=verse-container id=mnd9:98.6><span>evaṁ muni santivādo. </span></div><p><div class=verse-container id=mnd9:98.7><span>Agiddhoti. </span></div><p><div class=verse-container id=mnd9:98.8><span>Gedho vuccati taṇhā. </span></div><p><div class=verse-container id=mnd9:98.9><span>Yo rāgo sārāgo …pe… abhijjhā lobho akusalamūlaṁ. </span></div><p><div class=verse-container id=mnd9:98.10><span>Yasseso gedho pahīno samucchinno vūpasanto paṭipassaddho abhabbuppattiko ñāṇagginā daḍḍho so vuccati agiddho. </span></div><p><div class=verse-container id=mnd9:98.11><span>So rūpe agiddho, sadde … gandhe … rase … phoṭṭhabbe … kule … gaṇe … āvāse … lābhe … yase … pasaṁsāya … sukhe … cīvare … piṇḍapāte … senāsane … gilānapaccayabhesajjaparikkhāre … kāmadhātuyā … rūpadhātuyā … arūpadhātuyā … kāmabhave … rūpabhave … arūpabhave … saññābhave … asaññābhave … nevasaññānāsaññābhave … ekavokārabhave … catuvokārabhave … pañcavokārabhave … atīte … anāgate … paccuppanne … diṭṭhasutamutaviññātabbesu dhammesu agiddho agadhito amucchito anajjhosanno, vītagedho vigatagedho cattagedho vantagedho muttagedho pahīnagedho paṭinissaṭṭhagedho, vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo, nicchāto nibbuto sītibhūto sukhappaṭisaṁvedī brahmabhūtena attanā viharatīti—</span></div><p><div class=verse-container id=mnd9:98.12><span>evaṁ muni santivādo agiddho. </span></div><p><div class=verse-container id=mnd9:99.1><span>Kāme ca loke ca anūpalittoti. </span></div><p><div class=verse-container id=mnd9:99.2><span>Kāmāti udānato dve kāmā—</span></div><p><div class=verse-container id=mnd9:99.3><span>vatthukāmā ca kilesakāmā ca …pe… </span></div><p><div class=verse-container id=mnd9:99.4><span>ime vuccanti vatthukāmā …pe… </span></div><p><div class=verse-container id=mnd9:99.5><span>ime vuccanti kilesakāmā. </span></div><p><div class=verse-container id=mnd9:99.6><span>Loketi apāyaloke manussaloke devaloke khandhaloke dhātuloke āyatanaloke. </span></div><p><div class=verse-container id=mnd9:99.7><span>Lepāti dve lepā—</span></div><p><div class=verse-container id=mnd9:99.8><span>taṇhālepo ca diṭṭhilepo ca …pe… </span></div><p><div class=verse-container id=mnd9:99.9><span>ayaṁ taṇhālepo …pe… </span></div><p><div class=verse-container id=mnd9:99.10><span>ayaṁ diṭṭhilepo. </span></div><p><div class=verse-container id=mnd9:99.11><span>Muni taṇhālepaṁ pahāya diṭṭhilepaṁ paṭinissajjitvā kāme ca loke ca na limpati na palimpati na upalimpati, alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—</span></div><p><div class=verse-container id=mnd9:99.12><span>evaṁ munī santivādo agiddho, kāme ca loke ca anūpalitto. </span></div><p><div class=verse-container id=mnd9:100.1><span>Tenāha bhagavā—</span></div><p><div class=verse-container id=mnd9:101.1><span>“Yehi vivitto vicareyya loke, </span></div><p><div class=verse-container id=mnd9:101.2><span>Na tāni uggayha vadeyya nāgo; </span></div><p><div class=verse-container id=mnd9:101.3><span>Elambujaṁ kaṇḍakavārijaṁ yathā, </span></div><p><div class=verse-container id=mnd9:101.4><span>Jalena paṅkena canūpalittaṁ; </span></div><p><div class=verse-container id=mnd9:101.5><span>Evaṁ munī santivādo agiddho, </span></div><p><div class=verse-container id=mnd9:101.6><span>Kāme ca loke ca anūpalitto”ti. </span></div><p><div class=verse-container id=mnd9:102.1><span>Na vedagū diṭṭhiyāyako na mutiyā, </span></div><p><div class=verse-container id=mnd9:102.2><span>Sa mānameti na hi tammayo so; </span></div><p><div class=verse-container id=mnd9:102.3><span>Na kammunā nopi sutena neyyo, </span></div><p><div class=verse-container id=mnd9:102.4><span>Anūpanīto sa nivesanesu. </span></div><p><div class=verse-container id=mnd9:103.1><span>Na vedagū diṭṭhiyāyako na mutiyā, sa mānametīti. </span></div><p><div class=verse-container id=mnd9:103.2><span>Nāti paṭikkhepo. </span></div><p><div class=verse-container id=mnd9:103.3><span>Vedagūti. </span></div><p><div class=verse-container id=mnd9:103.4><span>Vedo vuccati catūsu maggesu ñāṇaṁ, paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi. </span></div><p><div class=verse-container id=mnd9:103.5><span>Tehi vedehi jātijarāmaraṇassa antagato antappatto, koṭigato koṭippatto, pariyantagato pariyantappatto, vosānagato vosānappatto, tāṇagato tāṇappatto, leṇagato leṇappatto, saraṇagato saraṇappatto, abhayagato abhayappatto, accutagato accutappatto, amatagato amatappatto, nibbānagato nibbānappatto, vedānaṁ vā antaṁ gatoti vedagū, vedehi vā antaṁ gatoti vedagū, sattannaṁ vā dhammānaṁ viditattā vedagū, sakkāyadiṭṭhi viditā hoti, vicikicchā viditā hoti, sīlabbataparāmāso vidito hoti, rāgo vidito hoti, doso vidito hoti, moho vidito hoti, māno vidito hoti, viditāssa honti pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā. </span></div><p><div class=verse-container id=mnd9:104.1><span>Vedāni viceyya kevalāni, </span></div><p><div class=verse-container id=mnd9:104.2><span>(sabhiyāti bhagavā) </span></div><p><div class=verse-container id=mnd9:104.3><span>Samaṇānaṁ yānīdhatthi brāhmaṇānaṁ; </span></div><p><div class=verse-container id=mnd9:104.4><span>Sabbavedanāsu vītarāgo, </span></div><p><div class=verse-container id=mnd9:104.5><span>Sabbaṁ vedamaticca vedagū soti. </span></div><p><div class=verse-container id=mnd9:105.1><span>Na diṭṭhiyāti tassa dvāsaṭṭhi diṭṭhigatāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni. </span></div><p><div class=verse-container id=mnd9:105.2><span>So diṭṭhiyā na yāyati na nīyati na vuyhati na saṁharīyati, napi taṁ diṭṭhigataṁ sārato pacceti na paccāgacchatīti—</span></div><p><div class=verse-container id=mnd9:105.3><span>na vedagū diṭṭhiyā. </span></div><p><div class=verse-container id=mnd9:105.4><span>Na mutiyāti mutarūpena vā parato ghosena vā mahājanasammutiyā vā mānaṁ neti na upeti na upagacchati na gaṇhāti na parāmasati nābhinivisatīti—</span></div><p><div class=verse-container id=mnd9:105.5><span>na vedagū diṭṭhiyāyako na mutiyā sa mānameti. </span></div><p><div class=verse-container id=mnd9:106.1><span>Na hi tammayo soti na taṇhāvasena diṭṭhivasena tammayo hoti tapparamo tapparāyaṇo. </span></div><p><div class=verse-container id=mnd9:106.2><span>Yato taṇhā ca diṭṭhi ca māno cassa pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā ettāvatā na tammayo hoti na tapparamo na tapparāyaṇoti—</span></div><p><div class=verse-container id=mnd9:106.3><span>sa mānameti na hi tammayo so. </span></div><p><div class=verse-container id=mnd9:107.1><span>Na kammunā nopi sutena neyyoti. </span></div><p><div class=verse-container id=mnd9:107.2><span>Na kammunāti puññābhisaṅkhārena vā apuññābhisaṅkhārena vā āneñjābhisaṅkhārena vā na yāyati na nīyati na vuyhati na saṁharīyatīti—</span></div><p><div class=verse-container id=mnd9:107.3><span>na kammunā. </span></div><p><div class=verse-container id=mnd9:107.4><span>Nopi sutena neyyoti sutasuddhiyā vā parato ghosena vā mahājanasammutiyā vā na yāyati na nīyati na vuyhati na saṁharīyatīti—</span></div><p><div class=verse-container id=mnd9:107.5><span>na kammunā nopi sutena neyyo. </span></div><p><div class=verse-container id=mnd9:108.1><span>Anūpanīto sa nivesanesūti. </span></div><p><div class=verse-container id=mnd9:108.2><span>Upayāti dve upayā—</span></div><p><div class=verse-container id=mnd9:108.3><span>taṇhūpayo ca diṭṭhūpayo ca …pe… </span></div><p><div class=verse-container id=mnd9:108.4><span>ayaṁ taṇhūpayo …pe… </span></div><p><div class=verse-container id=mnd9:108.5><span>ayaṁ diṭṭhūpayo. </span></div><p><div class=verse-container id=mnd9:108.6><span>Tassa taṇhūpayo pahīno, diṭṭhūpayo paṭinissaṭṭho. </span></div><p><div class=verse-container id=mnd9:108.7><span>Taṇhūpayassa pahīnattā, diṭṭhūpayassa paṭinissaṭṭhattā so nivesanesu anūpanīto anupalitto anupagato anajjhosito anadhimutto nikkhanto nissaṭo vippamutto visaññutto vimariyādikatena cetasā viharatīti—</span></div><p><div class=verse-container id=mnd9:108.8><span>anūpanīto sa nivesanesu. </span></div><p><div class=verse-container id=mnd9:109.1><span>Tenāha bhagavā—</span></div><p><div class=verse-container id=mnd9:110.1><span>“Na vedagū diṭṭhiyāyako na mutiyā, </span></div><p><div class=verse-container id=mnd9:110.2><span>Sa mānameti na hi tammayo so; </span></div><p><div class=verse-container id=mnd9:110.3><span>Na kammunā nopi sutena neyyo, </span></div><p><div class=verse-container id=mnd9:110.4><span>Anūpanīto sa nivesanesū”ti. </span></div><p><div class=verse-container id=mnd9:111.1><span>Saññāvirattassa na santi ganthā, </span></div><p><div class=verse-container id=mnd9:111.2><span>Paññāvimuttassa na santi mohā; </span></div><p><div class=verse-container id=mnd9:111.3><span>Saññañca diṭṭhiñca ye aggahesuṁ, </span></div><p><div class=verse-container id=mnd9:111.4><span>Te ghaṭṭayantā vicaranti loke. </span></div><p><div class=verse-container id=mnd9:112.1><span>Saññāvirattassa na santi ganthāti. </span></div><p><div class=verse-container id=mnd9:112.2><span>Yo samathapubbaṅgamaṁ ariyamaggaṁ bhāveti tassa ādito upādāya ganthā vikkhambhitā honti, arahatte patte arahato ganthā ca mohā ca nīvaraṇā ca kāmasaññā byāpādasaññā vihiṁsāsaññā diṭṭhisaññā ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammāti—</span></div><p><div class=verse-container id=mnd9:112.3><span>saññāvirattassa na santi ganthā. </span></div><p><div class=verse-container id=mnd9:113.1><span>Paññāvimuttassa na santi mohāti. </span></div><p><div class=verse-container id=mnd9:113.2><span>Yo vipassanāpubbaṅgamaṁ ariyamaggaṁ bhāveti, tassa ādito upādāya mohā vikkhambhitā honti, arahatte patte arahato mohā ca ganthā ca nīvaraṇā ca kāmasaññā byāpādasaññā vihiṁsāsaññā diṭṭhisaññā ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammāti—</span></div><p><div class=verse-container id=mnd9:113.3><span>paññāvimuttassa na santi mohā. </span></div><p><div class=verse-container id=mnd9:114.1><span>Saññañca diṭṭhiñca ye aggahesuṁ, te ghaṭṭayantā vicaranti loketi. </span></div><p><div class=verse-container id=mnd9:114.2><span>Ye saññaṁ gaṇhanti kāmasaññaṁ byāpādasaññaṁ vihiṁsāsaññaṁ te saññāvasena ghaṭṭenti saṅghaṭṭenti. </span></div><p><div class=verse-container id=mnd9:114.3><span>Rājānopi rājūhi vivadanti, khattiyāpi khattiyehi vivadanti, brāhmaṇāpi brāhmaṇehi vivadanti, gahapatīpi gahapatīhi vivadanti, mātāpi puttena vivadati, puttopi mātarā vivadati, pitāpi puttena vivadati, puttopi pitarā vivadati, bhātāpi bhātarā vivadati, bhaginīpi bhaginiyā vivadati, bhātāpi bhaginiyā vivadati, bhaginīpi bhātarā vivadati, sahāyopi sahāyena vivadati. </span></div><p><div class=verse-container id=mnd9:114.4><span>Te tattha kalahaviggahavivādamāpannā aññamaññaṁ pāṇīhipi upakkamanti, leḍḍūhipi upakkamanti, daṇḍehipi upakkamanti, satthehipi upakkamanti. </span></div><p><div class=verse-container id=mnd9:114.5><span>Te tattha maraṇampi nigacchanti maraṇamattampi dukkhaṁ. </span></div><p><div class=verse-container id=mnd9:114.6><span>Ye diṭṭhiṁ gaṇhanti “sassato loko”ti vā …pe… </span></div><p><div class=verse-container id=mnd9:114.7><span>“neva hoti na na hoti tathāgato paraṁ maraṇā”ti vā te diṭṭhivasena ghaṭṭenti saṅghaṭṭenti, satthārato satthāraṁ ghaṭṭenti, dhammakkhānato dhammakkhānaṁ ghaṭṭenti, gaṇato gaṇaṁ ghaṭṭenti, diṭṭhiyā diṭṭhiṁ ghaṭṭenti, paṭipadāya paṭipadaṁ ghaṭṭenti, maggato maggaṁ ghaṭṭenti. </span></div><p><div class=verse-container id=mnd9:115.1><span>Atha vā te vivadanti, kalahaṁ karonti, bhaṇḍanaṁ karonti, viggahaṁ karonti, vivādaṁ karonti, medhagaṁ karonti—</span></div><p><div class=verse-container id=mnd9:115.2><span>“na tvaṁ imaṁ dhammavinayaṁ ājānāsi …pe… </span></div><p><div class=verse-container id=mnd9:115.3><span>nibbeṭhehi vā sace pahosī”ti. </span></div><p><div class=verse-container id=mnd9:115.4><span>Tesaṁ abhisaṅkhārā appahīnā; </span></div><p><div class=verse-container id=mnd9:115.5><span>abhisaṅkhārānaṁ appahīnattā gatiyā ghaṭṭenti, niraye ghaṭṭenti, tiracchānayoniyā ghaṭṭenti, pettivisaye ghaṭṭenti, manussaloke ghaṭṭenti, devaloke ghaṭṭenti, gatiyā gatiṁ … upapattiyā upapattiṁ … paṭisandhiyā paṭisandhiṁ … bhavena bhavaṁ … saṁsārena saṁsāraṁ … vaṭṭena vaṭṭaṁ ghaṭṭenti saṅghaṭṭenti vadanti vicaranti viharanti iriyanti vattenti pālenti yapenti yāpenti. </span></div><p><div class=verse-container id=mnd9:115.6><span>Loketi apāyaloke …pe… āyatanaloketi—</span></div><p><div class=verse-container id=mnd9:115.7><span>saññañca diṭṭhiñca ye aggahesuṁ te ghaṭṭayantā vicaranti loke. </span></div><p><div class=verse-container id=mnd9:116.1><span>Tenāha bhagavā—</span></div><p><div class=verse-container id=mnd9:117.1><span>“Saññāvirattassa na santi ganthā, </span></div><p><div class=verse-container id=mnd9:117.2><span>Paññāvimuttassa na santi mohā; </span></div><p><div class=verse-container id=mnd9:117.3><span>Saññañca diṭṭhiñca ye aggahesuṁ, </span></div><p><div class=verse-container id=mnd9:117.4><span>Te ghaṭṭayantā vicaranti loke”ti. </span></div><p><div class=verse-container id=mnd9:118.1><span>Māgaṇḍiyasuttaniddeso navamo. </span></div><div class=flex-between><a href=/canon/en/pli/ms/sutta/kn/mnd/mnd0008.html>Previous</a><a href=/canon/en/pli/ms/sutta/kn/mnd/mnd0010.html>Next</a></div></main><footer class="container footer"><small><a href=/about/>Contact info</a></small></footer><script src=/static/canon/js/theme.js></script><script src=/static/canon/js/author_toggle.js></script>