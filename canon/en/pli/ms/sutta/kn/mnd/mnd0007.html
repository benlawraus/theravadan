<!doctypehtml><html lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><link href=/static/canon/css/author_toggle.css rel=stylesheet><style></style><script src=/static/canon/js/no-flash-theme.js></script><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><button aria-label="Toggle dark mode"class=theme-toggle id=theme-toggle><span class=light-icon>🔆</span> <span class=dark-icon>🌙</span></button></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/mnd.html> Mahāniddesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/mnd/mnd0006.html>Previous</a><a href=/canon/en/pli/ms/sutta/kn/mnd/mnd0008.html>Next</a></div><p><div class=verse-container id=mnd7:0.1><span>Mahāniddesa </span></div><p><div class=verse-container id=mnd7:0.2><span>Aṭṭhakavagga </span></div><p><div class=verse-container id=mnd7:0.3><span class=big-bold>7. Tissametteyyasuttaniddesa </span></div><p><div class=verse-container id=mnd7:1.1><span>Atha tissametteyyasuttaniddesaṁ vakkhati—</span></div><p><div class=verse-container id=mnd7:2.1><span>Methunamanuyuttassa, </span></div><p><div class=verse-container id=mnd7:2.2><span>(iccāyasmā tisso metteyyo) </span></div><p><div class=verse-container id=mnd7:2.3><span>Vighātaṁ brūhi mārisa; </span></div><p><div class=verse-container id=mnd7:2.4><span>Sutvāna tava sāsanaṁ, </span></div><p><div class=verse-container id=mnd7:2.5><span>Viveke sikkhissāmase. </span></div><p><div class=verse-container id=mnd7:3.1><span>Methunamanuyuttassāti. </span></div><p><div class=verse-container id=mnd7:3.2><span>Methunadhammo nāma yo so asaddhammo gāmadhammo vasaladhammo duṭṭhullo odakantiko rahasso dvayaṁdvayasamāpatti. </span></div><p><div class=verse-container id=mnd7:3.3><span>Kiṅkāraṇā vuccati methunadhammo? </span></div><p><div class=verse-container id=mnd7:3.4><span>Ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti—</span></div><p><div class=verse-container id=mnd7:3.5><span>taṅkāraṇā vuccati methunadhammo. </span></div><p><div class=verse-container id=mnd7:3.6><span>Yathā ubho kalahakārakā methunakāti vuccanti, ubho bhaṇḍanakārakā methunakāti vuccanti, ubho bhassakārakā methunakāti vuccanti, ubho vivādakārakā methunakāti vuccanti, ubho adhikaraṇakārakā methunakāti vuccanti, ubho vādino methunakāti vuccanti, ubho sallāpakā methunakāti vuccanti; </span></div><p><div class=verse-container id=mnd7:3.7><span>evamevaṁ ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti—</span></div><p><div class=verse-container id=mnd7:3.8><span>taṅkāraṇā vuccati methunadhammo. </span></div><p><div class=verse-container id=mnd7:4.1><span>Methunamanuyuttassāti. </span></div><p><div class=verse-container id=mnd7:4.2><span>Methunadhamme yuttassa payuttassa āyuttassa samāyuttassa taccaritassa tabbahulassa taggarukassa tanninnassa tappoṇassa tappabbhārassa tadadhimuttassa tadadhipateyyassāti—</span></div><p><div class=verse-container id=mnd7:4.3><span>methunamanuyuttassa. </span></div><p><div class=verse-container id=mnd7:5.1><span>Iccāyasmā tisso metteyyoti. </span></div><p><div class=verse-container id=mnd7:5.2><span>Iccāti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ—</span></div><p><div class=verse-container id=mnd7:5.3><span>iccāti. </span></div><p><div class=verse-container id=mnd7:5.4><span>Āyasmāti piyavacanaṁ garuvacanaṁ sagāravavacanaṁ sappatissavacanametaṁ—</span></div><p><div class=verse-container id=mnd7:5.5><span>āyasmāti. </span></div><p><div class=verse-container id=mnd7:5.6><span>Tissoti tassa therassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ nirutti byañjanaṁ abhilāpo. </span></div><p><div class=verse-container id=mnd7:5.7><span>Metteyyoti tassa therassa gottaṁ saṅkhā samaññā paññatti vohāroti—</span></div><p><div class=verse-container id=mnd7:5.8><span>iccāyasmā tisso metteyyo. </span></div><p><div class=verse-container id=mnd7:6.1><span>Vighātaṁ brūhi mārisāti. </span></div><p><div class=verse-container id=mnd7:6.2><span>Vighātanti vighātaṁ upaghātaṁ pīḷanaṁ ghaṭṭanaṁ upaddavaṁ upasaggaṁ brūhi ācikkha desehi paññapehi paṭṭhapehi vivara vibhaja uttānīkarohi pakāsehi. </span></div><p><div class=verse-container id=mnd7:6.3><span>Mārisāti piyavacanaṁ garuvacanaṁ sagāravavacanaṁ sappatissavacanametaṁ mārisāti—</span></div><p><div class=verse-container id=mnd7:6.4><span>vighātaṁ brūhi mārisa. </span></div><p><div class=verse-container id=mnd7:7.1><span>Sutvāna tava sāsananti. </span></div><p><div class=verse-container id=mnd7:7.2><span>Tuyhaṁ vacanaṁ byappathaṁ desanaṁ anusāsanaṁ anusiṭṭhiṁ sutvā suṇitvā uggahetvā upadhārayitvā upalakkhayitvāti—</span></div><p><div class=verse-container id=mnd7:7.3><span>sutvāna tava sāsanaṁ. </span></div><p><div class=verse-container id=mnd7:8.1><span>Viveke sikkhissāmaseti. </span></div><p><div class=verse-container id=mnd7:8.2><span>Vivekoti tayo vivekā—</span></div><p><div class=verse-container id=mnd7:8.3><span>kāyaviveko, cittaviveko, upadhiviveko. </span></div><p><div class=verse-container id=mnd7:8.4><span>Katamo kāyaviveko? </span></div><p><div class=verse-container id=mnd7:8.5><span>Idha bhikkhu vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palāsapuñjaṁ, kāyena vivitto viharati. </span></div><p><div class=verse-container id=mnd7:8.6><span>So eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya pavisati, eko paṭikkamati, eko raho nisīdati, eko caṅkamaṁ adhiṭṭhāti, eko carati, eko viharati iriyati vattati pāleti yapeti yāpeti—</span></div><p><div class=verse-container id=mnd7:8.7><span>ayaṁ kāyaviveko. </span></div><p><div class=verse-container id=mnd7:9.1><span>Katamo cittaviveko? </span></div><p><div class=verse-container id=mnd7:9.2><span>Paṭhamaṁ jhānaṁ samāpannassa nīvaraṇehi cittaṁ vivittaṁ hoti, </span></div><p><div class=verse-container id=mnd7:9.3><span>dutiyaṁ jhānaṁ samāpannassa vitakkavicārehi cittaṁ vivittaṁ hoti, </span></div><p><div class=verse-container id=mnd7:9.4><span>tatiyaṁ jhānaṁ samāpannassa pītiyā cittaṁ vivittaṁ hoti, </span></div><p><div class=verse-container id=mnd7:9.5><span>catutthaṁ jhānaṁ samāpannassa sukhadukkhehi cittaṁ vivittaṁ hoti, </span></div><p><div class=verse-container id=mnd7:9.6><span>ākāsānañcāyatanaṁ samāpannassa rūpasaññāya paṭighasaññāya nānattasaññāya cittaṁ vivittaṁ hoti, </span></div><p><div class=verse-container id=mnd7:9.7><span>viññāṇañcāyatanaṁ samāpannassa ākāsānañcāyatanasaññāya cittaṁ vivittaṁ hoti, </span></div><p><div class=verse-container id=mnd7:9.8><span>ākiñcaññāyatanaṁ samāpannassa viññāṇañcāyatanasaññāya cittaṁ vivittaṁ hoti, </span></div><p><div class=verse-container id=mnd7:9.9><span>nevasaññānāsaññāyatanaṁ samāpannassa ākiñcaññāyatanasaññāya cittaṁ vivittaṁ hoti, </span></div><p><div class=verse-container id=mnd7:9.10><span>sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā tadekaṭṭhehi ca kilesehi cittaṁ vivittaṁ hoti, </span></div><p><div class=verse-container id=mnd7:9.11><span>sakadāgāmissa oḷārikā kāmarāgasaṁyojanā paṭighasaṁyojanā oḷārikā kāmarāgānusayā paṭighānusayā tadekaṭṭhehi ca kilesehi cittaṁ vivittaṁ hoti, </span></div><p><div class=verse-container id=mnd7:9.12><span>anāgāmissa anusahagatā kāmarāgasaṁyojanā paṭighasaṁyojanā anusahagatā kāmarāgānusayā paṭighānusayā tadekaṭṭhehi ca kilesehi cittaṁ vivittaṁ hoti, </span></div><p><div class=verse-container id=mnd7:9.13><span>arahato rūparāgā arūparāgā mānā uddhaccā avijjāya mānānusayā bhavarāgānusayā avijjānusayā tadekaṭṭhehi ca kilesehi bahiddhā ca sabbanimittehi cittaṁ vivittaṁ hoti—</span></div><p><div class=verse-container id=mnd7:9.14><span>ayaṁ cittaviveko. </span></div><p><div class=verse-container id=mnd7:10.1><span>Katamo upadhiviveko? </span></div><p><div class=verse-container id=mnd7:10.2><span>Upadhi vuccanti kilesā ca khandhā ca abhisaṅkhārā ca. </span></div><p><div class=verse-container id=mnd7:10.3><span>Upadhiviveko vuccati amataṁ nibbānaṁ. </span></div><p><div class=verse-container id=mnd7:10.4><span>Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ—</span></div><p><div class=verse-container id=mnd7:10.5><span>ayaṁ upadhiviveko. </span></div><p><div class=verse-container id=mnd7:10.6><span>Kāyaviveko ca vivekaṭṭhakāyānaṁ nekkhammābhiratānaṁ; </span></div><p><div class=verse-container id=mnd7:10.7><span>cittaviveko ca parisuddhacittānaṁ paramavodānappattānaṁ; </span></div><p><div class=verse-container id=mnd7:10.8><span>upadhiviveko ca nirūpadhīnaṁ puggalānaṁ visaṅkhāragatānaṁ. </span></div><p><div class=verse-container id=mnd7:10.9><span>Viveke sikkhissāmaseti. </span></div><p><div class=verse-container id=mnd7:10.10><span>So thero pakatiyā sikkhitasikkho. </span></div><p><div class=verse-container id=mnd7:10.11><span>Api ca dhammadesanaṁ upādāya dhammadesanaṁ sāvento evamāha—</span></div><p><div class=verse-container id=mnd7:10.12><span>viveke sikkhissāmaseti. </span></div><p><div class=verse-container id=mnd7:11.1><span>Tenāha thero tissametteyyo—</span></div><p><div class=verse-container id=mnd7:12.1><span>“Methunamanuyuttassa, </span></div><p><div class=verse-container id=mnd7:12.2><span>(iccāyasmā tisso metteyyo) </span></div><p><div class=verse-container id=mnd7:12.3><span>Vighātaṁ brūhi mārisa; </span></div><p><div class=verse-container id=mnd7:12.4><span>Sutvāna tava sāsanaṁ, </span></div><p><div class=verse-container id=mnd7:12.5><span>Viveke sikkhissāmase”ti. </span></div><p><div class=verse-container id=mnd7:13.1><span>Methunamanuyuttassa, </span></div><p><div class=verse-container id=mnd7:13.2><span>(metteyyāti bhagavā) </span></div><p><div class=verse-container id=mnd7:13.3><span>Mussate vāpi sāsanaṁ; </span></div><p><div class=verse-container id=mnd7:13.4><span>Micchā ca paṭipajjati, </span></div><p><div class=verse-container id=mnd7:13.5><span>Etaṁ tasmiṁ anāriyaṁ. </span></div><p><div class=verse-container id=mnd7:14.1><span>Methunamanuyuttassāti. </span></div><p><div class=verse-container id=mnd7:14.2><span>Methunadhammo nāma yo so asaddhammo gāmadhammo vasaladhammo duṭṭhullo odakantiko rahasso dvayaṁdvayasamāpatti. </span></div><p><div class=verse-container id=mnd7:14.3><span>Kiṅkāraṇā vuccati methunadhammo? </span></div><p><div class=verse-container id=mnd7:14.4><span>Ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti—</span></div><p><div class=verse-container id=mnd7:14.5><span>taṅkāraṇā vuccati methunadhammo. </span></div><p><div class=verse-container id=mnd7:14.6><span>Yathā ubho kalahakārakā methunakāti vuccanti, ubho bhaṇḍanakārakā methunakāti vuccanti, ubho bhassakārakā methunakāti vuccanti, ubho vivādakārakā methunakāti vuccanti, ubho adhikaraṇakārakā methunakāti vuccanti, ubho vādino methunakāti vuccanti, ubho sallāpakā methunakāti vuccanti; </span></div><p><div class=verse-container id=mnd7:14.7><span>evamevaṁ ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti—</span></div><p><div class=verse-container id=mnd7:14.8><span>taṅkāraṇā vuccati methunadhammo. </span></div><p><div class=verse-container id=mnd7:15.1><span>Methunamanuyuttassāti. </span></div><p><div class=verse-container id=mnd7:15.2><span>Methunadhamme yuttassa payuttassa āyuttassa samāyuttassa taccaritassa tabbahulassa taggarukassa tanninnassa tappoṇassa tappabbhārassa tadadhimuttassa tadadhipateyyassāti—</span></div><p><div class=verse-container id=mnd7:15.3><span>methunamanuyuttassa. </span></div><p><div class=verse-container id=mnd7:16.1><span>Metteyyāti bhagavā taṁ theraṁ gottena ālapati. </span></div><p><div class=verse-container id=mnd7:16.2><span>Bhagavāti gāravādhivacanaṁ. </span></div><p><div class=verse-container id=mnd7:16.3><span>Api ca bhaggarāgoti bhagavā, </span></div><p><div class=verse-container id=mnd7:16.4><span>bhaggadosoti bhagavā, </span></div><p><div class=verse-container id=mnd7:16.5><span>bhaggamohoti bhagavā, </span></div><p><div class=verse-container id=mnd7:16.6><span>bhaggamānoti bhagavā, </span></div><p><div class=verse-container id=mnd7:16.7><span>bhaggadiṭṭhīti bhagavā, </span></div><p><div class=verse-container id=mnd7:16.8><span>bhaggakaṇḍakoti bhagavā, </span></div><p><div class=verse-container id=mnd7:16.9><span>bhaggakilesoti bhagavā, </span></div><p><div class=verse-container id=mnd7:16.10><span>bhaji vibhaji pavibhaji dhammaratananti bhagavā, </span></div><p><div class=verse-container id=mnd7:16.11><span>bhavānaṁ antakaroti bhagavā, </span></div><p><div class=verse-container id=mnd7:16.12><span>bhāvitakāyo bhāvitasīlo bhāvitacitto bhāvitapaññoti bhagavā, </span></div><p><div class=verse-container id=mnd7:16.13><span>bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā, </span></div><p><div class=verse-container id=mnd7:16.14><span>bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā, </span></div><p><div class=verse-container id=mnd7:16.15><span>bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā, </span></div><p><div class=verse-container id=mnd7:16.16><span>bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, </span></div><p><div class=verse-container id=mnd7:16.17><span>bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā, </span></div><p><div class=verse-container id=mnd7:16.18><span>bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ ānāpānassatisamādhissa asubhasamāpattiyāti bhagavā, </span></div><p><div class=verse-container id=mnd7:16.19><span>bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā, </span></div><p><div class=verse-container id=mnd7:16.20><span>bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā. </span></div><p><div class=verse-container id=mnd7:16.21><span>Bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ na samaṇabrāhmaṇehi kataṁ, na devatāhi kataṁ. </span></div><p><div class=verse-container id=mnd7:16.22><span>Vimokkhantikametaṁ buddhānaṁ bhagavantānaṁ bodhiyā mūle saha sabbaññutaññāṇassa paṭilābhā sacchikā paññatti yadidaṁ bhagavāti—</span></div><p><div class=verse-container id=mnd7:16.23><span>metteyyāti bhagavā. </span></div><p><div class=verse-container id=mnd7:17.1><span>Mussate vāpi sāsananti. </span></div><p><div class=verse-container id=mnd7:17.2><span>Dvīhi kāraṇehi sāsanaṁ mussati—</span></div><p><div class=verse-container id=mnd7:17.3><span>pariyattisāsanampi mussati, paṭipattisāsanampi mussati. </span></div><p><div class=verse-container id=mnd7:17.4><span>Katamaṁ pariyattisāsanaṁ? </span></div><p><div class=verse-container id=mnd7:17.5><span>Yaṁ tassa pariyāpuṭaṁ—</span></div><p><div class=verse-container id=mnd7:17.6><span>suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ—</span></div><p><div class=verse-container id=mnd7:17.7><span>idaṁ pariyattisāsanaṁ. </span></div><p><div class=verse-container id=mnd7:17.8><span>Tampi mussati sammussati pamussati sampamussati paribāhiro hotīti—</span></div><p><div class=verse-container id=mnd7:17.9><span>evampi mussate vāpi sāsanaṁ. </span></div><p><div class=verse-container id=mnd7:18.1><span>Katamaṁ paṭipattisāsanaṁ? </span></div><p><div class=verse-container id=mnd7:18.2><span>Sammāpaṭipadā anulomapaṭipadā apaccanīkapaṭipadā anvatthapaṭipadā dhammānudhammapaṭipadā sīlesu paripūrakāritā indriyesu guttadvāratā bhojane mattaññutā jāgariyānuyogo satisampajaññaṁ cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo—</span></div><p><div class=verse-container id=mnd7:18.3><span>idaṁ paṭipattisāsanaṁ. </span></div><p><div class=verse-container id=mnd7:18.4><span>Tampi mussati sammussati pamussati sampamussati paribāhiro hotīti. </span></div><p><div class=verse-container id=mnd7:18.5><span>Evampi mussate vāpi sāsanaṁ. </span></div><p><div class=verse-container id=mnd7:19.1><span>Micchā ca paṭipajjatīti. </span></div><p><div class=verse-container id=mnd7:19.2><span>Pāṇampi hanati, adinnampi ādiyati, sandhimpi chindati, nillopampi harati, ekāgārikampi karoti, paripanthepi tiṭṭhati, paradārampi gacchati, musāpi bhaṇatīti—</span></div><p><div class=verse-container id=mnd7:19.3><span>micchā ca paṭipajjati. </span></div><p><div class=verse-container id=mnd7:20.1><span>Etaṁ tasmiṁ anāriyanti. </span></div><p><div class=verse-container id=mnd7:20.2><span>Etaṁ tasmiṁ puggale anariyadhammo bāladhammo mūḷhadhammo aññāṇadhammo amarāvikkhepadhammo, yadidaṁ micchāpaṭipadāti—</span></div><p><div class=verse-container id=mnd7:20.3><span>etaṁ tasmiṁ anāriyaṁ. </span></div><p><div class=verse-container id=mnd7:21.1><span>Tenāha bhagavā—</span></div><p><div class=verse-container id=mnd7:22.1><span>“Methunamanuyuttassa, </span></div><p><div class=verse-container id=mnd7:22.2><span>(metteyyāti bhagavā) </span></div><p><div class=verse-container id=mnd7:22.3><span>Mussate vāpi sāsanaṁ; </span></div><p><div class=verse-container id=mnd7:22.4><span>Micchā ca paṭipajjati, </span></div><p><div class=verse-container id=mnd7:22.5><span>Etaṁ tasmiṁ anāriyan”ti. </span></div><p><div class=verse-container id=mnd7:23.1><span>Eko pubbe caritvāna, </span></div><p><div class=verse-container id=mnd7:23.2><span>methunaṁ yo nisevati; </span></div><p><div class=verse-container id=mnd7:23.3><span>Yānaṁ bhantaṁva taṁ loke, </span></div><p><div class=verse-container id=mnd7:23.4><span>hīnamāhu puthujjanaṁ. </span></div><p><div class=verse-container id=mnd7:24.1><span>Eko pubbe caritvānāti. </span></div><p><div class=verse-container id=mnd7:24.2><span>Dvīhi kāraṇehi eko pubbe caritvāna—</span></div><p><div class=verse-container id=mnd7:24.3><span>pabbajjāsaṅkhātena vā gaṇāvavassaggaṭṭhena vā. </span></div><p><div class=verse-container id=mnd7:24.4><span>Kathaṁ pabbajjāsaṅkhātena eko pubbe caritvāna? </span></div><p><div class=verse-container id=mnd7:24.5><span>Sabbaṁ gharāvāsapalibodhaṁ chinditvā puttadārapalibodhaṁ chinditvā ñātipalibodhaṁ chinditvā mittāmaccapalibodhaṁ chinditvā sannidhipalibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati iriyati vattati pāleti yapeti yāpeti. </span></div><p><div class=verse-container id=mnd7:24.6><span>Evaṁ pabbajjāsaṅkhātena eko pubbe caritvāna. </span></div><p><div class=verse-container id=mnd7:25.1><span>Kathaṁ gaṇāvavassaggaṭṭhena eko pubbe caritvāna? </span></div><p><div class=verse-container id=mnd7:25.2><span>So evaṁ pabbajito samāno eko araññavanapatthāni pantāni senāsanāni paṭisevati appasaddāni appanigghosāni vijanavātāni manussarāhasseyyakāni paṭisallānasāruppāni. </span></div><p><div class=verse-container id=mnd7:25.3><span>So eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya pavisati, eko paṭikkamati, eko raho nisīdati, eko caṅkamaṁ adhiṭṭhāti, eko carati viharati iriyati vattati pāleti yapeti yāpeti. </span></div><p><div class=verse-container id=mnd7:25.4><span>Evaṁ gaṇāvavassaggaṭṭhena eko pubbe caritvāna. </span></div><p><div class=verse-container id=mnd7:26.1><span>Methunaṁ yo nisevatīti. </span></div><p><div class=verse-container id=mnd7:26.2><span>Methunadhammo nāma yo so asaddhammo …pe… </span></div><p><div class=verse-container id=mnd7:26.3><span>taṅkāraṇā vuccati methunadhammo. </span></div><p><div class=verse-container id=mnd7:26.4><span>Methunaṁ yo nisevatīti. </span></div><p><div class=verse-container id=mnd7:26.5><span>Yo aparena samayena buddhaṁ dhammaṁ saṅghaṁ sikkhaṁ paccakkhāya hīnāyāvattitvā methunaṁ dhammaṁ sevati nisevati saṁsevati paṭisevatīti—</span></div><p><div class=verse-container id=mnd7:26.6><span>methunaṁ yo nisevati. </span></div><p><div class=verse-container id=mnd7:27.1><span>Yānaṁ bhantaṁva taṁ loketi. </span></div><p><div class=verse-container id=mnd7:27.2><span>Yānanti hatthiyānaṁ assayānaṁ goyānaṁ ajayānaṁ meṇḍayānaṁ oṭṭhayānaṁ kharayānaṁ bhantaṁ adantaṁ akāritaṁ avinītaṁ uppathaṁ gaṇhāti, visamaṁ khāṇumpi pāsāṇampi abhiruhati, yānampi ārohanakampi bhañjati, papātepi papatati. </span></div><p><div class=verse-container id=mnd7:27.3><span>Yathā taṁ bhantaṁ yānaṁ adantaṁ akāritaṁ avinītaṁ uppathaṁ gaṇhāti; </span></div><p><div class=verse-container id=mnd7:27.4><span>evamevaṁ so vibbhantako bhantayānapaṭibhāgo uppathaṁ gaṇhāti, micchādiṭṭhiṁ gaṇhāti …pe… micchāsamādhiṁ gaṇhāti. </span></div><p><div class=verse-container id=mnd7:27.5><span>Yathā taṁ bhantaṁ yānaṁ adantaṁ akāritaṁ avinītaṁ visamaṁ khāṇumpi pāsāṇampi abhiruhati; </span></div><p><div class=verse-container id=mnd7:27.6><span>evamevaṁ so vibbhantako bhantayānapaṭibhāgo visamaṁ kāyakammaṁ abhiruhati, visamaṁ vacīkammaṁ abhiruhati, visamaṁ manokammaṁ abhiruhati, visamaṁ pāṇātipātaṁ abhiruhati, visamaṁ adinnādānaṁ abhiruhati, visamaṁ kāmesumicchācāraṁ abhiruhati, visamaṁ musāvādaṁ abhiruhati, visamaṁ pisuṇavācaṁ abhiruhati, visamaṁ pharusavācaṁ abhiruhati, visamaṁ samphappalāpaṁ abhiruhati, visamaṁ abhijjhaṁ abhiruhati, visamaṁ byāpādaṁ abhiruhati, visamaṁ micchādiṭṭhiṁ abhiruhati, visame saṅkhāre abhiruhati, visame pañca kāmaguṇe abhiruhati, visame nīvaraṇe abhiruhati. </span></div><p><div class=verse-container id=mnd7:27.7><span>Yathā taṁ bhantaṁ yānaṁ adantaṁ akāritaṁ avinītaṁ yānampi ārohanakampi bhañjati; </span></div><p><div class=verse-container id=mnd7:27.8><span>evamevaṁ so vibbhantako bhantayānapaṭibhāgo niraye attānaṁ bhañjati, tiracchānayoniyaṁ attānaṁ bhañjati, pettivisaye attānaṁ bhañjati, manussaloke attānaṁ bhañjati, devaloke attānaṁ bhañjati. </span></div><p><div class=verse-container id=mnd7:27.9><span>Yathā taṁ bhantaṁ yānaṁ adantaṁ akāritaṁ avinītaṁ papāte papatati; </span></div><p><div class=verse-container id=mnd7:27.10><span>evamevaṁ so vibbhantako bhantayānapaṭibhāgo jātipapātampi papatati, jarāpapātampi papatati, byādhipapātampi papatati, maraṇapapātampi papatati, sokaparidevadukkhadomanassupāyāsapapātampi papatati. </span></div><p><div class=verse-container id=mnd7:27.11><span>Loketi apāyaloke manussaloketi—</span></div><p><div class=verse-container id=mnd7:27.12><span>yānaṁ bhantaṁva taṁ loke. </span></div><p><div class=verse-container id=mnd7:28.1><span>Hīnamāhu puthujjananti. </span></div><p><div class=verse-container id=mnd7:28.2><span>Puthujjanāti kenaṭṭhena puthujjanā? </span></div><p><div class=verse-container id=mnd7:28.3><span>Puthu kilese janentīti puthujjanā, puthu avihatasakkāyadiṭṭhikāti puthujjanā, puthu satthārānaṁ mukhullokikāti puthujjanā, puthu sabbagatīhi avuṭṭhitāti puthujjanā, puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā, puthu nānāsantāpehi santapantīti puthujjanā, puthu nānāpariḷāhehi paridayhantīti puthujjanā, puthu pañcasu kāmaguṇesu rattā giddhā gadhitā mucchitā ajjhosannā laggā laggitā palibuddhāti puthujjanā, puthu pañcahi nīvaraṇehi āvutā nivutā ovutā pihitā paṭicchannā paṭikujjitāti puthujjanā. </span></div><p><div class=verse-container id=mnd7:28.4><span>Hīnamāhu puthujjananti. </span></div><p><div class=verse-container id=mnd7:28.5><span>Puthujjanaṁ hīnaṁ nihīnaṁ omakaṁ lāmakaṁ chatukkaṁ parittanti evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span></div><p><div class=verse-container id=mnd7:28.6><span>hīnamāhu puthujjanaṁ. </span></div><p><div class=verse-container id=mnd7:29.1><span>Tenāha bhagavā—</span></div><p><div class=verse-container id=mnd7:30.1><span>“Eko pubbe caritvāna, </span></div><p><div class=verse-container id=mnd7:30.2><span>methunaṁ yo nisevati; </span></div><p><div class=verse-container id=mnd7:30.3><span>Yānaṁ bhantaṁva taṁ loke, </span></div><p><div class=verse-container id=mnd7:30.4><span>hīnamāhu puthujjanan”ti. </span></div><p><div class=verse-container id=mnd7:31.1><span>Yaso kitti ca yā pubbe, </span></div><p><div class=verse-container id=mnd7:31.2><span>hāyate vāpi tassa sā; </span></div><p><div class=verse-container id=mnd7:31.3><span>Etampi disvā sikkhetha, </span></div><p><div class=verse-container id=mnd7:31.4><span>methunaṁ vippahātave. </span></div><p><div class=verse-container id=mnd7:32.1><span>Yaso kitti ca yā pubbe, hāyate vāpi tassa sāti. </span></div><p><div class=verse-container id=mnd7:32.2><span>Katamo yaso? </span></div><p><div class=verse-container id=mnd7:32.3><span>Idhekacco pubbe samaṇabhāve sakkato hoti garukato mānito pūjito apacito lābhī cīvarapiṇḍapātasenāsanagilānapaccayabhesajjaparikkhārānaṁ—</span></div><p><div class=verse-container id=mnd7:32.4><span>ayaṁ yaso. </span></div><p><div class=verse-container id=mnd7:32.5><span>Katamā kitti? </span></div><p><div class=verse-container id=mnd7:32.6><span>Idhekacco pubbe samaṇabhāve kittivaṇṇagato hoti paṇḍito viyatto medhāvī bahussuto cittakathī kalyāṇapaṭibhāno—</span></div><p><div class=verse-container id=mnd7:32.7><span>suttantikoti vā vinayadharoti vā dhammakathikoti vā āraññikoti vā piṇḍapātikoti vā paṁsukūlikoti vā tecīvarikoti vā sapadānacārikoti vā khalupacchābhattikoti vā nesajjikoti vā yathāsanthatikoti vā </span></div><p><div class=verse-container id=mnd7:32.8><span>paṭhamassa jhānassa lābhīti vā dutiyassa jhānassa lābhīti vā tatiyassa jhānassa lābhīti vā catutthassa jhānassa lābhīti vā ākāsānañcāyatanasamāpattiyā lābhīti vā viññāṇañcāyatanasamāpattiyā lābhīti vā ākiñcaññāyatanasamāpattiyā lābhīti vā nevasaññānāsaññāyatanasamāpattiyā lābhīti vā, ayaṁ kittīti—</span></div><p><div class=verse-container id=mnd7:32.9><span>yaso kitti ca yā pubbe. </span></div><p><div class=verse-container id=mnd7:33.1><span>Hāyate vāpi tassa sāti. </span></div><p><div class=verse-container id=mnd7:33.2><span>Tassa aparena samayena buddhaṁ dhammaṁ saṅghaṁ sikkhaṁ paccakkhāya hīnāyāvattassa so ca yaso sā ca kitti hāyati parihāyati paridhaṁsati paripatati antaradhāyati vippalujjatīti—</span></div><p><div class=verse-container id=mnd7:33.3><span>yaso kitti ca yā pubbe hāyate vāpi tassa sā. </span></div><p><div class=verse-container id=mnd7:34.1><span>Etampi disvā sikkhetha methunaṁ vippahātaveti. </span></div><p><div class=verse-container id=mnd7:34.2><span>Etanti pubbe samaṇabhāve yaso kitti ca, aparabhāge buddhaṁ dhammaṁ saṅghaṁ sikkhaṁ paccakkhāya hīnāyāvattassa ayaso ca akitti ca; </span></div><p><div class=verse-container id=mnd7:34.3><span>etaṁ sampattiṁ vipattiṁ. </span></div><p><div class=verse-container id=mnd7:34.4><span>Disvāti passitvā tulayitvā tīrayitvā vibhāvayitvā vibhūtaṁ katvāti—</span></div><p><div class=verse-container id=mnd7:34.5><span>etampi disvā. </span></div><p><div class=verse-container id=mnd7:34.6><span>Sikkhethāti tisso sikkhā—</span></div><p><div class=verse-container id=mnd7:34.7><span>adhisīlasikkhā, adhicittasikkhā, adhipaññāsikkhā. </span></div><p><div class=verse-container id=mnd7:34.8><span>Katamā adhisīlasikkhā? </span></div><p><div class=verse-container id=mnd7:34.9><span>Idha bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu. </span></div><p><div class=verse-container id=mnd7:34.10><span>Khuddako sīlakkhandho, mahanto sīlakkhandho. </span></div><p><div class=verse-container id=mnd7:34.11><span>Sīlaṁ patiṭṭhā ādi caraṇaṁ saṁyamo saṁvaro mukhaṁ pamukhaṁ kusalānaṁ dhammānaṁ samāpattiyā—</span></div><p><div class=verse-container id=mnd7:34.12><span>ayaṁ adhisīlasikkhā. </span></div><p><div class=verse-container id=mnd7:35.1><span>Katamā adhicittasikkhā? </span></div><p><div class=verse-container id=mnd7:35.2><span>Idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati …pe… </span></div><p><div class=verse-container id=mnd7:35.3><span>dutiyaṁ jhānaṁ … </span></div><p><div class=verse-container id=mnd7:35.4><span>tatiyaṁ jhānaṁ … </span></div><p><div class=verse-container id=mnd7:35.5><span>catutthaṁ jhānaṁ upasampajja viharati—</span></div><p><div class=verse-container id=mnd7:35.6><span>ayaṁ adhicittasikkhā. </span></div><p><div class=verse-container id=mnd7:36.1><span>Katamā adhipaññāsikkhā? </span></div><p><div class=verse-container id=mnd7:36.2><span>Idha bhikkhu paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā. </span></div><p><div class=verse-container id=mnd7:36.3><span>So idaṁ dukkhanti yathābhūtaṁ pajānāti, ayaṁ dukkhasamudayoti yathābhūtaṁ pajānāti, ayaṁ dukkhanirodhoti yathābhūtaṁ pajānāti, ayaṁ dukkhanirodhagāminī paṭipadāti yathābhūtaṁ pajānāti, </span></div><p><div class=verse-container id=mnd7:36.4><span>ime āsavāti yathābhūtaṁ pajānāti, ayaṁ āsavasamudayoti yathābhūtaṁ pajānāti, ayaṁ āsavanirodhoti yathābhūtaṁ pajānāti, ayaṁ āsavanirodhagāminī paṭipadāti yathābhūtaṁ pajānāti—</span></div><p><div class=verse-container id=mnd7:36.5><span>ayaṁ adhipaññāsikkhā. </span></div><p><div class=verse-container id=mnd7:36.6><span>Methunadhammo nāma yo so asaddhammo …pe… </span></div><p><div class=verse-container id=mnd7:36.7><span>taṅkāraṇā vuccati methunadhammo. </span></div><p><div class=verse-container id=mnd7:37.1><span>Etampi disvā sikkhetha, methunaṁ vippahātaveti. </span></div><p><div class=verse-container id=mnd7:37.2><span>Methunadhammassa pahānāya vūpasamāya paṭinissaggāya paṭipassaddhiyā adhisīlampi sikkheyya, adhicittampi sikkheyya, adhipaññampi sikkheyya. </span></div><p><div class=verse-container id=mnd7:37.3><span>Imā tisso sikkhāyo āvajjanto sikkheyya, jānanto sikkheyya, passanto sikkheyya, paccavekkhanto sikkheyya, cittaṁ adhiṭṭhahanto sikkheyya, saddhāya adhimuccanto sikkheyya, vīriyaṁ paggaṇhanto sikkheyya, satiṁ upaṭṭhapento sikkheyya, cittaṁ samādahanto sikkheyya, paññāya pajānanto sikkheyya, abhiññeyyaṁ abhijānanto sikkheyya, pariññeyyaṁ parijānanto sikkheyya, pahātabbaṁ pajahanto sikkheyya, bhāvetabbaṁ bhāvento sikkheyya, sacchikātabbaṁ sacchikaronto sikkheyya ācareyya samācareyya samādāya vatteyyāti—</span></div><p><div class=verse-container id=mnd7:37.4><span>etampi disvā sikkhetha, methunaṁ vippahātave. </span></div><p><div class=verse-container id=mnd7:38.1><span>Tenāha bhagavā—</span></div><p><div class=verse-container id=mnd7:39.1><span>“Yaso kitti ca yā pubbe, </span></div><p><div class=verse-container id=mnd7:39.2><span>hāyate vāpi tassa sā; </span></div><p><div class=verse-container id=mnd7:39.3><span>Etampi disvā sikkhetha, </span></div><p><div class=verse-container id=mnd7:39.4><span>methunaṁ vippahātave”ti. </span></div><p><div class=verse-container id=mnd7:40.1><span>Saṅkappehi pareto so, </span></div><p><div class=verse-container id=mnd7:40.2><span>kapaṇo viya jhāyati; </span></div><p><div class=verse-container id=mnd7:40.3><span>Sutvā paresaṁ nigghosaṁ, </span></div><p><div class=verse-container id=mnd7:40.4><span>maṅku hoti tathāvidho. </span></div><p><div class=verse-container id=mnd7:41.1><span>Saṅkappehi pareto so, kapaṇo viya jhāyatīti. </span></div><p><div class=verse-container id=mnd7:41.2><span>Kāmasaṅkappena byāpādasaṅkappena vihiṁsāsaṅkappena diṭṭhisaṅkappena phuṭṭho pareto samohito samannāgato pihito kapaṇo viya mando viya momūho viya jhāyati pajjhāyati nijjhāyati apajjhāyati. </span></div><p><div class=verse-container id=mnd7:41.3><span>Yathā ulūko rukkhasākhāyaṁ mūsikaṁ magayamāno jhāyati pajjhāyati nijjhāyati apajjhāyati, yathā kotthu nadītīre macche magayamāno jhāyati pajjhāyati nijjhāyati apajjhāyati, yathā biḷāro sandhisamalasaṅkaṭire mūsikaṁ magayamāno jhāyati pajjhāyati nijjhāyati apajjhāyati, yathā gadrabho vahacchinno sandhisamalasaṅkaṭire jhāyati pajjhāyati nijjhāyati apajjhāyati; </span></div><p><div class=verse-container id=mnd7:41.4><span>evamevaṁ so vibbhantako kāmasaṅkappena byāpādasaṅkappena vihiṁsāsaṅkappena diṭṭhisaṅkappena phuṭṭho pareto samohito samannāgato pihito kapaṇo viya mando viya momūho viya jhāyati pajjhāyati nijjhāyati apajjhāyatīti—</span></div><p><div class=verse-container id=mnd7:41.5><span>saṅkappehi pareto so kapaṇo viya jhāyati. </span></div><p><div class=verse-container id=mnd7:42.1><span>Sutvā paresaṁ nigghosaṁ, maṅku hoti tathāvidhoti. </span></div><p><div class=verse-container id=mnd7:42.2><span>Paresanti upajjhāyā vā ācariyā vā samānupajjhāyakā vā samānācariyakā vā mittā vā sandiṭṭhā vā sambhattā vā sahāyā vā codenti—</span></div><p><div class=verse-container id=mnd7:42.3><span>“tassa te, āvuso, alābhā, tassa te dulladdhaṁ, yaṁ tvaṁ evarūpaṁ uḷāraṁ satthāraṁ labhitvā evaṁ svākkhāte dhammavinaye pabbajitvā evarūpaṁ ariyagaṇaṁ labhitvā hīnassa methunadhammassa kāraṇā buddhaṁ dhammaṁ saṅghaṁ sikkhaṁ paccakkhāya hīnāyāvattosi. </span></div><p><div class=verse-container id=mnd7:42.4><span>Saddhāpi nāma te nāhosi kusalesu dhammesu, hirīpi nāma te nāhosi kusalesu dhammesu, ottappampi nāma te nāhosi kusalesu dhammesu, vīriyampi nāma te nāhosi kusalesu dhammesu, satipi nāma te nāhosi kusalesu dhammesu, paññāpi nāma te nāhosi kusalesu dhammesū”ti. </span></div><p><div class=verse-container id=mnd7:42.5><span>Tesaṁ vacanaṁ byappathaṁ desanaṁ anusāsanaṁ anusiṭṭhiṁ sutvā suṇitvā uggahetvā upadhārayitvā upalakkhayitvā maṅku hoti, pīḷito ghaṭṭito byādhito domanassito hoti. </span></div><p><div class=verse-container id=mnd7:42.6><span>Tathāvidhoti tathāvidho tādiso tassaṇṭhito tappakāro tappaṭibhāgo. </span></div><p><div class=verse-container id=mnd7:42.7><span>Yo so vibbhantakoti—</span></div><p><div class=verse-container id=mnd7:42.8><span>sutvā paresaṁ nigghosaṁ maṅku hoti tathāvidho. </span></div><p><div class=verse-container id=mnd7:43.1><span>Tenāha bhagavā—</span></div><p><div class=verse-container id=mnd7:44.1><span>“Saṅkappehi pareto so, </span></div><p><div class=verse-container id=mnd7:44.2><span>kapaṇo viya jhāyati; </span></div><p><div class=verse-container id=mnd7:44.3><span>Sutvā paresaṁ nigghosaṁ, </span></div><p><div class=verse-container id=mnd7:44.4><span>maṅku hoti tathāvidho”ti. </span></div><p><div class=verse-container id=mnd7:45.1><span>Atha satthāni kurute, </span></div><p><div class=verse-container id=mnd7:45.2><span>paravādehi codito; </span></div><p><div class=verse-container id=mnd7:45.3><span>Esa khvassa mahāgedho, </span></div><p><div class=verse-container id=mnd7:45.4><span>mosavajjaṁ pagāhati. </span></div><p><div class=verse-container id=mnd7:46.1><span>Atha satthāni kurute, paravādehi coditoti. </span></div><p><div class=verse-container id=mnd7:46.2><span>Athāti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ—</span></div><p><div class=verse-container id=mnd7:46.3><span>athāti. </span></div><p><div class=verse-container id=mnd7:46.4><span>Satthānīti tīṇi satthāni—</span></div><p><div class=verse-container id=mnd7:46.5><span>kāyasatthaṁ, vacīsatthaṁ, manosatthaṁ. </span></div><p><div class=verse-container id=mnd7:46.6><span>Tividhaṁ kāyaduccaritaṁ kāyasatthaṁ, catubbidhaṁ vacīduccaritaṁ vacīsatthaṁ, tividhaṁ manoduccaritaṁ manosatthaṁ. </span></div><p><div class=verse-container id=mnd7:46.7><span>Paravādehi coditoti. </span></div><p><div class=verse-container id=mnd7:46.8><span>Upajjhāyehi vā ācariyehi vā samānupajjhāyakehi vā samānācariyakehi vā mittehi vā sandiṭṭhehi vā sambhattehi vā sahāyehi vā codito sampajānamusā bhāsati. </span></div><p><div class=verse-container id=mnd7:46.9><span>“Abhirato ahaṁ, bhante, ahosiṁ pabbajjāya. </span></div><p><div class=verse-container id=mnd7:46.10><span>Mātā me posetabbā, tenamhi vibbhanto”ti bhaṇati. </span></div><p><div class=verse-container id=mnd7:46.11><span>“Pitā me posetabbo, tenamhi vibbhanto”ti bhaṇati. </span></div><p><div class=verse-container id=mnd7:46.12><span>“Bhātā me posetabbo … </span></div><p><div class=verse-container id=mnd7:46.13><span>bhaginī me posetabbā … </span></div><p><div class=verse-container id=mnd7:46.14><span>putto me posetabbo … </span></div><p><div class=verse-container id=mnd7:46.15><span>dhītā me posetabbā … </span></div><p><div class=verse-container id=mnd7:46.16><span>mittā me posetabbā … </span></div><p><div class=verse-container id=mnd7:46.17><span>amaccā me posetabbā … </span></div><p><div class=verse-container id=mnd7:46.18><span>ñātakā me posetabbā … </span></div><p><div class=verse-container id=mnd7:46.19><span>sālohitā me posetabbā, tenamhi vibbhanto”ti bhaṇati. </span></div><p><div class=verse-container id=mnd7:46.20><span>Vacīsatthaṁ karoti saṅkaroti janeti sañjaneti nibbatteti abhinibbattetīti—</span></div><p><div class=verse-container id=mnd7:46.21><span>atha satthāni kurute, paravādehi codito. </span></div><p><div class=verse-container id=mnd7:47.1><span>Esa khvassa mahāgedhoti. </span></div><p><div class=verse-container id=mnd7:47.2><span>Eso tassa mahāgedho mahāvanaṁ mahāgahanaṁ mahākantāro mahāvisamo mahākuṭilo mahāpaṅko mahāpalipo mahāpalibodho mahābandhanaṁ, yadidaṁ sampajānamusāvādoti—</span></div><p><div class=verse-container id=mnd7:47.3><span>esa khvassa mahāgedho. </span></div><p><div class=verse-container id=mnd7:48.1><span>Mosavajjaṁ pagāhatīti. </span></div><p><div class=verse-container id=mnd7:48.2><span>Mosavajjaṁ vuccati musāvādo. </span></div><p><div class=verse-container id=mnd7:48.3><span>Idhekacco sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho—</span></div><p><div class=verse-container id=mnd7:48.4><span>“ehambho purisa, yaṁ jānāsi taṁ vadehī”ti, </span></div><p><div class=verse-container id=mnd7:48.5><span>so ajānaṁ vā āha—“jānāmī”ti, </span></div><p><div class=verse-container id=mnd7:48.6><span>jānaṁ vā āha—“na jānāmī”ti, </span></div><p><div class=verse-container id=mnd7:48.7><span>apassaṁ vā āha—“passāmī”ti, </span></div><p><div class=verse-container id=mnd7:48.8><span>passaṁ vā āha—“na passāmī”ti. </span></div><p><div class=verse-container id=mnd7:48.9><span>Iti attahetu vā parahetu vā āmisakiñcikkhahetu vā sampajānamusā bhāsati—</span></div><p><div class=verse-container id=mnd7:48.10><span>idaṁ vuccati mosavajjaṁ. </span></div><p><div class=verse-container id=mnd7:49.1><span>Api ca tīhākārehi musāvādo hoti. </span></div><p><div class=verse-container id=mnd7:49.2><span>Pubbevassa hoti—</span></div><p><div class=verse-container id=mnd7:49.3><span>“musā bhaṇissan”ti, bhaṇantassa hoti—</span></div><p><div class=verse-container id=mnd7:49.4><span>“musā bhaṇāmī”ti, bhaṇitassa hoti—</span></div><p><div class=verse-container id=mnd7:49.5><span>“musā mayā bhaṇitan”ti. </span></div><p><div class=verse-container id=mnd7:49.6><span>Imehi tīhākārehi musāvādo hoti. </span></div><p><div class=verse-container id=mnd7:49.7><span>Api ca catūhākārehi musāvādo hoti. </span></div><p><div class=verse-container id=mnd7:49.8><span>Pubbevassa hoti—</span></div><p><div class=verse-container id=mnd7:49.9><span>“musā bhaṇissan”ti, bhaṇantassa hoti—</span></div><p><div class=verse-container id=mnd7:49.10><span>“musā bhaṇāmī”ti, bhaṇitassa hoti—</span></div><p><div class=verse-container id=mnd7:49.11><span>“musā mayā bhaṇitan”ti, vinidhāya diṭṭhiṁ. </span></div><p><div class=verse-container id=mnd7:49.12><span>Imehi catūhākārehi musāvādo hoti. </span></div><p><div class=verse-container id=mnd7:49.13><span>Api ca pañcahākārehi … </span></div><p><div class=verse-container id=mnd7:49.14><span>chahākārehi … </span></div><p><div class=verse-container id=mnd7:49.15><span>sattahākārehi … </span></div><p><div class=verse-container id=mnd7:49.16><span>aṭṭhahākārehi musāvādo hoti. </span></div><p><div class=verse-container id=mnd7:49.17><span>Pubbevassa hoti—</span></div><p><div class=verse-container id=mnd7:49.18><span>“musā bhaṇissan”ti, bhaṇantassa hoti—</span></div><p><div class=verse-container id=mnd7:49.19><span>“musā bhaṇāmī”ti, bhaṇitassa hoti—</span></div><p><div class=verse-container id=mnd7:49.20><span>“musā mayā bhaṇitan”ti, vinidhāya diṭṭhiṁ, vinidhāya khantiṁ, vinidhāya ruciṁ, vinidhāya saññaṁ, vinidhāya bhāvaṁ. </span></div><p><div class=verse-container id=mnd7:49.21><span>Imehi aṭṭhahākārehi musāvādo hoti. </span></div><p><div class=verse-container id=mnd7:49.22><span>Mosavajjaṁ pagāhatīti. </span></div><p><div class=verse-container id=mnd7:49.23><span>Mosavajjaṁ pagāhati ogāhati ajjhogāhati pavisatīti—</span></div><p><div class=verse-container id=mnd7:49.24><span>mosavajjaṁ pagāhati. </span></div><p><div class=verse-container id=mnd7:50.1><span>Tenāha bhagavā—</span></div><p><div class=verse-container id=mnd7:51.1><span>“Atha satthāni kurute, </span></div><p><div class=verse-container id=mnd7:51.2><span>paravādehi codito; </span></div><p><div class=verse-container id=mnd7:51.3><span>Esa khvassa mahāgedho, </span></div><p><div class=verse-container id=mnd7:51.4><span>mosavajjaṁ pagāhatī”ti. </span></div><p><div class=verse-container id=mnd7:52.1><span>Paṇḍitoti samaññāto, </span></div><p><div class=verse-container id=mnd7:52.2><span>ekacariyaṁ adhiṭṭhito; </span></div><p><div class=verse-container id=mnd7:52.3><span>Sa cāpi methune yutto, </span></div><p><div class=verse-container id=mnd7:52.4><span>mandova parikissati. </span></div><p><div class=verse-container id=mnd7:53.1><span>Paṇḍitoti samaññātoti. </span></div><p><div class=verse-container id=mnd7:53.2><span>Idhekacco pubbe samaṇabhāve kitti vaṇṇagato hoti—</span></div><p><div class=verse-container id=mnd7:53.3><span>“paṇḍito viyatto medhāvī bahussuto cittakathī kalyāṇapaṭibhāno suttantikoti vā vinayadharoti vā dhammakathikoti vā …pe… </span></div><p><div class=verse-container id=mnd7:53.4><span>nevasaññānāsaññāyatanasamāpattiyā lābhī”ti vā. </span></div><p><div class=verse-container id=mnd7:53.5><span>Evaṁ ñāto hoti paññāto samaññāto hotīti—</span></div><p><div class=verse-container id=mnd7:53.6><span>paṇḍitoti samaññāto. </span></div><p><div class=verse-container id=mnd7:54.1><span>Ekaccariyaṁ adhiṭṭhitoti. </span></div><p><div class=verse-container id=mnd7:54.2><span>Dvīhi kāraṇehi ekaccariyaṁ adhiṭṭhito—</span></div><p><div class=verse-container id=mnd7:54.3><span>pabbajjāsaṅkhātena vā gaṇāvavassaggaṭṭhena vā. </span></div><p><div class=verse-container id=mnd7:54.4><span>Kathaṁ pabbajjāsaṅkhātena ekacariyaṁ adhiṭṭhito? </span></div><p><div class=verse-container id=mnd7:54.5><span>Sabbaṁ gharāvāsapalibodhaṁ chinditvā …pe… </span></div><p><div class=verse-container id=mnd7:54.6><span>evaṁ pabbajjāsaṅkhātena ekaccariyaṁ adhiṭṭhito. </span></div><p><div class=verse-container id=mnd7:54.7><span>Kathaṁ gaṇāvavassaggaṭṭhena ekacariyaṁ adhiṭṭhito? </span></div><p><div class=verse-container id=mnd7:54.8><span>So evaṁ pabbajito samāno eko araññavanapatthāni pantāni …pe… </span></div><p><div class=verse-container id=mnd7:54.9><span>evaṁ gaṇāvavassaggaṭṭhena ekacariyaṁ adhiṭṭhitoti—</span></div><p><div class=verse-container id=mnd7:54.10><span>ekacariyaṁ adhiṭṭhito. </span></div><p><div class=verse-container id=mnd7:55.1><span>Sa cāpi methune yuttoti. </span></div><p><div class=verse-container id=mnd7:55.2><span>Methunadhammo nāma yo so asaddhammo gāmadhammo …pe… </span></div><p><div class=verse-container id=mnd7:55.3><span>taṅkāraṇā vuccati methunadhammo. </span></div><p><div class=verse-container id=mnd7:55.4><span>Sa cāpi methune yuttoti. </span></div><p><div class=verse-container id=mnd7:55.5><span>So aparena samayena buddhaṁ dhammaṁ saṅghaṁ sikkhaṁ paccakkhāya hīnāyāvattitvā methunadhamme yutto payutto āyutto samāyuttoti—</span></div><p><div class=verse-container id=mnd7:55.6><span>sa cāpi methune yutto. </span></div><p><div class=verse-container id=mnd7:56.1><span>Mandova parikissatīti. </span></div><p><div class=verse-container id=mnd7:56.2><span>Kapaṇo viya mando viya momūho viya kissati parikissati parikilissati. </span></div><p><div class=verse-container id=mnd7:56.3><span>Pāṇampi hanati, adinnampi ādiyati, sandhimpi chindati, nillopampi harati, ekāgārikampi karoti, paripanthepi tiṭṭhati, paradārampi gacchati, musāpi bhaṇati. </span></div><p><div class=verse-container id=mnd7:56.4><span>Evampi kissati parikissati parikilissati. </span></div><p><div class=verse-container id=mnd7:56.5><span>Tamenaṁ rājāno gahetvā vividhā kammakāraṇā kārenti—</span></div><p><div class=verse-container id=mnd7:56.6><span>kasāhipi tāḷenti, vettehipi tāḷenti, addhadaṇḍakehipi tāḷenti, hatthampi chindanti, pādampi chindanti, hatthapādampi chindanti, kaṇṇampi chindanti, nāsampi chindanti, kaṇṇanāsampi chindanti, bilaṅgathālikampi karonti, saṅkhamuṇḍikampi karonti, rāhumukhampi karonti, jotimālikampi karonti, hatthapajjotikampi karonti, erakavattikampi karonti, cīrakavāsikampi karonti, eṇeyyakampi karonti, baḷisamaṁsikampi karonti, kahāpaṇikampi karonti, khārāpatacchikampi karonti, palighaparivattikampi karonti, palālapīṭhakampi karonti, tattenapi telena osiñcanti, sunakhehipi khādāpenti, jīvantampi sūle uttāsenti, asināpi sīsaṁ chindanti. </span></div><p><div class=verse-container id=mnd7:56.7><span>Evampi kissati parikissati parikilissati. </span></div><p><div class=verse-container id=mnd7:57.1><span>Atha vā kāmataṇhāya abhibhūto pariyādinnacitto bhoge pariyesanto nāvāya mahāsamuddaṁ pakkhandati, sītassa purakkhato uṇhassa purakkhato ḍaṁsamakasavātātapasarīsapasamphassehi pīḷiyamāno khuppipāsāya miyyamāno tigumbaṁ gacchati, takkolaṁ gacchati, takkasīlaṁ gacchati, kālamukhaṁ gacchati, purapūraṁ gacchati, vesuṅgaṁ gacchati, verāpathaṁ gacchati, javaṁ gacchati, tāmaliṁ gacchati, vaṅgaṁ gacchati, eḷabandhanaṁ gacchati, suvaṇṇakūṭaṁ gacchati, suvaṇṇabhūmiṁ gacchati, tambapāṇiṁ gacchati, suppārakaṁ gacchati, bhārukacchaṁ gacchati, suraṭṭhaṁ gacchati, bhaṅgalokaṁ gacchati, bhaṅgaṇaṁ gacchati, paramabhaṅgaṇaṁ gacchati, yonaṁ gacchati, paramayonaṁ gacchati, vinakaṁ gacchati, mūlapadaṁ gacchati, marukantāraṁ gacchati, jaṇṇupathaṁ gacchati, ajapathaṁ gacchati, meṇḍapathaṁ gacchati, saṅkupathaṁ gacchati, chattapathaṁ gacchati, vaṁsapathaṁ gacchati, sakuṇapathaṁ gacchati, mūsikapathaṁ gacchati, daripathaṁ gacchati, vettācāraṁ gacchati. </span></div><p><div class=verse-container id=mnd7:57.2><span>Evampi kissati parikissati parikilissati. </span></div><p><div class=verse-container id=mnd7:58.1><span>Gavesanto na vindati, alābhamūlakampi dukkhaṁ domanassaṁ paṭisaṁvedeti. </span></div><p><div class=verse-container id=mnd7:58.2><span>Evampi kissati parikissati parikilissati. </span></div><p><div class=verse-container id=mnd7:59.1><span>Gavesanto vindati, laddhāpi ārakkhamūlakampi dukkhaṁ domanassaṁ paṭisaṁvedeti—</span></div><p><div class=verse-container id=mnd7:59.2><span>“kinti me bhoge neva rājāno hareyyuṁ, na corā hareyyuṁ, na aggi daheyya, na udakaṁ vaheyya, na apiyā dāyādā hareyyun”ti. </span></div><p><div class=verse-container id=mnd7:59.3><span>Tassa evaṁ ārakkhato gopayato te bhogā vippalujjanti. </span></div><p><div class=verse-container id=mnd7:59.4><span>So vippayogamūlakampi dukkhaṁ domanassaṁ paṭisaṁvedeti. </span></div><p><div class=verse-container id=mnd7:59.5><span>Evampi kissati parikissati parikilissatīti—</span></div><p><div class=verse-container id=mnd7:59.6><span>sa cāpi methune yutto, mandova parikissati. </span></div><p><div class=verse-container id=mnd7:60.1><span>Tenāha bhagavā—</span></div><p><div class=verse-container id=mnd7:61.1><span>“Paṇḍitoti samaññāto, </span></div><p><div class=verse-container id=mnd7:61.2><span>ekacariyaṁ adhiṭṭhito; </span></div><p><div class=verse-container id=mnd7:61.3><span>Sa cāpi methune yutto, </span></div><p><div class=verse-container id=mnd7:61.4><span>mandova parikissatī”ti. </span></div><p><div class=verse-container id=mnd7:62.1><span>Etamādīnavaṁ ñatvā, </span></div><p><div class=verse-container id=mnd7:62.2><span>Muni pubbāpare idha; </span></div><p><div class=verse-container id=mnd7:62.3><span>Ekacariyaṁ daḷhaṁ kayirā, </span></div><p><div class=verse-container id=mnd7:62.4><span>Na nisevetha methunaṁ. </span></div><p><div class=verse-container id=mnd7:63.1><span>Etamādīnavaṁ ñatvā, muni pubbāpare idhāti. </span></div><p><div class=verse-container id=mnd7:63.2><span>Etanti pubbe samaṇabhāve yaso ca kitti ca, aparabhāge buddhaṁ dhammaṁ saṅghaṁ sikkhaṁ paccakkhāya hīnāyāvattassa ayaso ca akitti ca; </span></div><p><div class=verse-container id=mnd7:63.3><span>etaṁ sampattiṁ vipattiñca. </span></div><p><div class=verse-container id=mnd7:63.4><span>Ñatvāti jānitvā tulayitvā tīrayitvā vibhāvayitvā vibhūtaṁ katvā. </span></div><p><div class=verse-container id=mnd7:63.5><span>Munīti. </span></div><p><div class=verse-container id=mnd7:63.6><span>Monaṁ vuccati ñāṇaṁ. </span></div><p><div class=verse-container id=mnd7:63.7><span>Yā paññā pajānanā …pe… saṅgajālamaticca so muni. </span></div><p><div class=verse-container id=mnd7:63.8><span>Idhāti imissā diṭṭhiyā imissā khantiyā imissā ruciyā imasmiṁ ādāye imasmiṁ dhamme imasmiṁ vinaye imasmiṁ dhammavinaye imasmiṁ pāvacane imasmiṁ brahmacariye imasmiṁ satthusāsane imasmiṁ attabhāve imasmiṁ manussaloketi—</span></div><p><div class=verse-container id=mnd7:63.9><span>etamādīnavaṁ ñatvā muni pubbāpare idha. </span></div><p><div class=verse-container id=mnd7:64.1><span>Ekacariyaṁ daḷhaṁ kayirāti. </span></div><p><div class=verse-container id=mnd7:64.2><span>Dvīhi kāraṇehi ekacariyaṁ daḷhaṁ kareyya—</span></div><p><div class=verse-container id=mnd7:64.3><span>pabbajjāsaṅkhātena vā gaṇāvavassaggaṭṭhena vā. </span></div><p><div class=verse-container id=mnd7:64.4><span>Kathaṁ pabbajjāsaṅkhātena ekacariyaṁ daḷhaṁ kareyya? </span></div><p><div class=verse-container id=mnd7:64.5><span>Sabbaṁ gharāvāsapalibodhaṁ chinditvā puttadārapalibodhaṁ chinditvā ñātipalibodhaṁ chinditvā mittāmaccapalibodhaṁ chinditvā sannidhipalibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko careyya vihareyya iriyeyya vatteyya pāleyya yapeyya yāpeyya. </span></div><p><div class=verse-container id=mnd7:64.6><span>Evaṁ pabbajjāsaṅkhātena ekacariyaṁ daḷhaṁ kareyya. </span></div><p><div class=verse-container id=mnd7:65.1><span>Kathaṁ gaṇāvavassaggaṭṭhena ekacariyaṁ daḷhaṁ kareyya? </span></div><p><div class=verse-container id=mnd7:65.2><span>So evaṁ pabbajito samāno eko araññavanapatthāni pantāni senāsanāni paṭiseveyya appasaddāni appanigghosāni vijanavātāni manussarāhasseyyakāni paṭisallānasāruppāni. </span></div><p><div class=verse-container id=mnd7:65.3><span>So eko gaccheyya, eko tiṭṭheyya, eko nisīdeyya, eko seyyaṁ kappeyya, eko gāmaṁ piṇḍāya paviseyya, eko paṭikkameyya, eko raho nisīdeyya, eko caṅkamaṁ adhiṭṭheyya, eko careyya vihareyya iriyeyya vatteyya pāleyya yapeyya yāpeyya. </span></div><p><div class=verse-container id=mnd7:65.4><span>Evaṁ gaṇāvavassaggaṭṭhena ekacariyaṁ daḷhaṁ kareyyāti—</span></div><p><div class=verse-container id=mnd7:65.5><span>ekacariyaṁ daḷhaṁ kareyya, thiraṁ kareyya, daḷhaṁ samādāno assa, avaṭṭhitasamādāno assa kusalesu dhammesūti—</span></div><p><div class=verse-container id=mnd7:65.6><span>ekacariyaṁ daḷhaṁ kayirā. </span></div><p><div class=verse-container id=mnd7:66.1><span>Na nisevetha methunanti. </span></div><p><div class=verse-container id=mnd7:66.2><span>Methunadhammo nāma yo so asaddhammo gāmadhammo …pe… </span></div><p><div class=verse-container id=mnd7:66.3><span>taṅkāraṇā vuccati methunadhammo. </span></div><p><div class=verse-container id=mnd7:66.4><span>Methunadhammaṁ na seveyya na niseveyya na saṁseveyya na paṭiseveyya na careyya na samācareyya na samādāya vatteyyāti—</span></div><p><div class=verse-container id=mnd7:66.5><span>na nisevetha methunaṁ. </span></div><p><div class=verse-container id=mnd7:67.1><span>Tenāha bhagavā—</span></div><p><div class=verse-container id=mnd7:68.1><span>“Etamādīnavaṁ ñatvā, </span></div><p><div class=verse-container id=mnd7:68.2><span>Muni pubbāpare idha; </span></div><p><div class=verse-container id=mnd7:68.3><span>Ekacariyaṁ daḷhaṁ kayirā, </span></div><p><div class=verse-container id=mnd7:68.4><span>Na nisevetha methunan”ti. </span></div><p><div class=verse-container id=mnd7:69.1><span>Vivekaññeva sikkhetha, </span></div><p><div class=verse-container id=mnd7:69.2><span>etaṁ ariyānamuttamaṁ; </span></div><p><div class=verse-container id=mnd7:69.3><span>Na tena seṭṭho maññetha, </span></div><p><div class=verse-container id=mnd7:69.4><span>sa ve nibbānasantike. </span></div><p><div class=verse-container id=mnd7:70.1><span>Vivekaññeva sikkhethāti. </span></div><p><div class=verse-container id=mnd7:70.2><span>Vivekoti tayo vivekā—</span></div><p><div class=verse-container id=mnd7:70.3><span>kāyaviveko, cittaviveko, upadhiviveko. </span></div><p><div class=verse-container id=mnd7:70.4><span>Katamo kāyaviveko …pe… </span></div><p><div class=verse-container id=mnd7:70.5><span>ayaṁ upadhiviveko. </span></div><p><div class=verse-container id=mnd7:70.6><span>Kāyaviveko ca vivekaṭṭhakāyānaṁ nekkhammābhiratānaṁ. </span></div><p><div class=verse-container id=mnd7:70.7><span>Cittaviveko ca parisuddhacittānaṁ paramavodānappattānaṁ. </span></div><p><div class=verse-container id=mnd7:70.8><span>Upadhiviveko ca nirūpadhīnaṁ puggalānaṁ visaṅkhāragatānaṁ. </span></div><p><div class=verse-container id=mnd7:70.9><span>Sikkhāti tisso sikkhā—</span></div><p><div class=verse-container id=mnd7:70.10><span>adhisīlasikkhā, adhicittasikkhā, adhipaññāsikkhā …pe… </span></div><p><div class=verse-container id=mnd7:70.11><span>ayaṁ adhipaññāsikkhā. </span></div><p><div class=verse-container id=mnd7:70.12><span>Vivekaññeva sikkhethāti vivekaññeva sikkheyya ācareyya samācareyya samādāya vatteyyāti—</span></div><p><div class=verse-container id=mnd7:70.13><span>vivekaññeva sikkhetha. </span></div><p><div class=verse-container id=mnd7:71.1><span>Etaṁ ariyānamuttamanti. </span></div><p><div class=verse-container id=mnd7:71.2><span>Ariyā vuccanti buddhā ca buddhasāvakā ca paccekabuddhā ca. </span></div><p><div class=verse-container id=mnd7:71.3><span>Ariyānaṁ etaṁ aggaṁ seṭṭhaṁ visiṭṭhaṁ pāmokkhaṁ uttamaṁ pavaraṁ yadidaṁ vivekacariyāti—</span></div><p><div class=verse-container id=mnd7:71.4><span>etaṁ ariyānamuttamaṁ. </span></div><p><div class=verse-container id=mnd7:72.1><span>Na tena seṭṭho maññethāti. </span></div><p><div class=verse-container id=mnd7:72.2><span>Kāyavivekacariyāya unnatiṁ na kareyya, unnamaṁ na kareyya, mānaṁ na kareyya, thāmaṁ na kareyya, thambhaṁ na kareyya, na tena mānaṁ janeyya, na tena thaddho assa patthaddho paggahitasiroti—</span></div><p><div class=verse-container id=mnd7:72.3><span>tena seṭṭho na maññetha. </span></div><p><div class=verse-container id=mnd7:73.1><span>Sa ve nibbānasantiketi. </span></div><p><div class=verse-container id=mnd7:73.2><span>So nibbānassa santike sāmantā āsanne avidūre upakaṭṭheti—</span></div><p><div class=verse-container id=mnd7:73.3><span>sa ve nibbānasantike. </span></div><p><div class=verse-container id=mnd7:74.1><span>Tenāha bhagavā—</span></div><p><div class=verse-container id=mnd7:75.1><span>“Vivekaññeva sikkhetha, </span></div><p><div class=verse-container id=mnd7:75.2><span>etaṁ ariyānamuttamaṁ; </span></div><p><div class=verse-container id=mnd7:75.3><span>Na tena seṭṭho maññetha, </span></div><p><div class=verse-container id=mnd7:75.4><span>sa ve nibbānasantike”ti. </span></div><p><div class=verse-container id=mnd7:76.1><span>Rittassa munino carato, </span></div><p><div class=verse-container id=mnd7:76.2><span>kāmesu anapekkhino; </span></div><p><div class=verse-container id=mnd7:76.3><span>Oghatiṇṇassa pihayanti, </span></div><p><div class=verse-container id=mnd7:76.4><span>kāmesu gadhitā pajā. </span></div><p><div class=verse-container id=mnd7:77.1><span>Rittassa munino caratoti. </span></div><p><div class=verse-container id=mnd7:77.2><span>Rittassa vivittassa pavivittassa, kāyaduccaritena rittassa vivittassa pavivittassa. </span></div><p><div class=verse-container id=mnd7:77.3><span>Vacīduccaritena …pe… </span></div><p><div class=verse-container id=mnd7:77.4><span>manoduccaritena … </span></div><p><div class=verse-container id=mnd7:77.5><span>rāgena … </span></div><p><div class=verse-container id=mnd7:77.6><span>dosena … </span></div><p><div class=verse-container id=mnd7:77.7><span>mohena … </span></div><p><div class=verse-container id=mnd7:77.8><span>kodhena … </span></div><p><div class=verse-container id=mnd7:77.9><span>upanāhena … </span></div><p><div class=verse-container id=mnd7:77.10><span>makkhena … </span></div><p><div class=verse-container id=mnd7:77.11><span>paḷāsena … </span></div><p><div class=verse-container id=mnd7:77.12><span>issāya … </span></div><p><div class=verse-container id=mnd7:77.13><span>macchariyena … </span></div><p><div class=verse-container id=mnd7:77.14><span>māyāya … </span></div><p><div class=verse-container id=mnd7:77.15><span>sāṭheyyena … </span></div><p><div class=verse-container id=mnd7:77.16><span>thambhena … </span></div><p><div class=verse-container id=mnd7:77.17><span>sārambhena … </span></div><p><div class=verse-container id=mnd7:77.18><span>mānena … </span></div><p><div class=verse-container id=mnd7:77.19><span>atimānena … </span></div><p><div class=verse-container id=mnd7:77.20><span>madena … </span></div><p><div class=verse-container id=mnd7:77.21><span>pamādena … </span></div><p><div class=verse-container id=mnd7:77.22><span>sabbakilesehi … </span></div><p><div class=verse-container id=mnd7:77.23><span>sabbaduccaritehi … </span></div><p><div class=verse-container id=mnd7:77.24><span>sabbadarathehi … </span></div><p><div class=verse-container id=mnd7:77.25><span>sabbapariḷāhehi … </span></div><p><div class=verse-container id=mnd7:77.26><span>sabbasantāpehi … </span></div><p><div class=verse-container id=mnd7:77.27><span>sabbākusalābhisaṅkhārehi rittassa vivittassa pavivittassa. </span></div><p><div class=verse-container id=mnd7:77.28><span>Muninoti. </span></div><p><div class=verse-container id=mnd7:77.29><span>Monaṁ vuccati ñāṇaṁ …pe… saṅgajālamaticca so muni. </span></div><p><div class=verse-container id=mnd7:77.30><span>Caratoti carato viharato iriyato vattato pālayato yapayato yāpayatoti—</span></div><p><div class=verse-container id=mnd7:77.31><span>rittassa munino carato. </span></div><p><div class=verse-container id=mnd7:78.1><span>Kāmesu anapekkhinoti. </span></div><p><div class=verse-container id=mnd7:78.2><span>Kāmāti uddānato dve kāmā—</span></div><p><div class=verse-container id=mnd7:78.3><span>vatthukāmā ca kilesakāmā ca …pe… </span></div><p><div class=verse-container id=mnd7:78.4><span>ime vuccanti vatthukāmā …pe… </span></div><p><div class=verse-container id=mnd7:78.5><span>ime vuccanti kilesakāmā. </span></div><p><div class=verse-container id=mnd7:78.6><span>Vatthukāme parijānitvā kilesakāme pahāya pajahitvā vinodetvā byantiṁ karitvā anabhāvaṁ gametvā kāmesu anapekkhamāno cattakāmo vantakāmo muttakāmo pahīnakāmo paṭinissaṭṭhakāmo, vītarāgo cattarāgo vantarāgo muttarāgo pahīnarāgo paṭinissaṭṭharāgo nicchāto nibbuto sītibhūto sukhappaṭisaṁvedī brahmabhūtena attanā viharatīti—</span></div><p><div class=verse-container id=mnd7:78.7><span>kāmesu anapekkhino. </span></div><p><div class=verse-container id=mnd7:79.1><span>Oghatiṇṇassa pihayanti, kāmesu gadhitā pajāti. </span></div><p><div class=verse-container id=mnd7:79.2><span>Pajāti sattādhivacanaṁ pajā kāmesu rattā giddhā gadhitā mucchitā ajjhosannā laggā laggitā palibuddhā. </span></div><p><div class=verse-container id=mnd7:79.3><span>Te kāmoghaṁ tiṇṇassa bhavoghaṁ tiṇṇassa diṭṭhoghaṁ tiṇṇassa avijjoghaṁ tiṇṇassa sabbasaṅkhārapathaṁ tiṇṇassa uttiṇṇassa nittiṇṇassa atikkantassa samatikkantassa vītivattassa pāraṅgatassa pāraṁ pattassa antaṁ gatassa antaṁ pattassa koṭiṁ gatassa koṭiṁ pattassa pariyantaṁ gatassa pariyantaṁ pattassa vosānaṁ gatassa vosānaṁ pattassa tāṇaṁ gatassa tāṇaṁ pattassa leṇaṁ gatassa leṇaṁ pattassa saraṇaṁ gatassa saraṇaṁ pattassa abhayaṁ gatassa abhayaṁ pattassa accutaṁ gatassa accutaṁ pattassa amataṁ gatassa amataṁ pattassa nibbānaṁ gatassa nibbānaṁ pattassa icchanti sādiyanti patthayanti pihayanti abhijappanti. </span></div><p><div class=verse-container id=mnd7:79.4><span>Yathā iṇāyikā ānaṇyaṁ patthenti pihayanti, yathā ābādhikā ārogyaṁ patthenti pihayanti, yathā bandhanabaddhā bandhanamokkhaṁ patthenti pihayanti, yathā dāsā bhujissaṁ patthenti pihayanti, yathā kantāraddhānapakkhandā khemantabhūmiṁ patthenti pihayanti; </span></div><p><div class=verse-container id=mnd7:79.5><span>evamevaṁ pajā kāmesu rattā giddhā gadhitā mucchitā ajjhosannā laggā laggitā palibuddhā te kāmoghaṁ tiṇṇassa bhavoghaṁ tiṇṇassa …pe… </span></div><p><div class=verse-container id=mnd7:79.6><span>nibbānaṁ gatassa nibbānaṁ pattassa icchanti sādiyanti patthayanti pihayanti abhijappantīti—</span></div><p><div class=verse-container id=mnd7:79.7><span>oghatiṇṇassa pihayanti, kāmesu gadhitā pajā. </span></div><p><div class=verse-container id=mnd7:80.1><span>Tenāha bhagavā—</span></div><p><div class=verse-container id=mnd7:81.1><span>“Rittassa munino carato, </span></div><p><div class=verse-container id=mnd7:81.2><span>kāmesu anapekkhino; </span></div><p><div class=verse-container id=mnd7:81.3><span>Oghatiṇṇassa pihayanti, </span></div><p><div class=verse-container id=mnd7:81.4><span>kāmesu gadhitā pajā”ti. </span></div><p><div class=verse-container id=mnd7:82.1><span>Tissametteyyasuttaniddeso sattamo. </span></div><div class=flex-between><a href=/canon/en/pli/ms/sutta/kn/mnd/mnd0006.html>Previous</a><a href=/canon/en/pli/ms/sutta/kn/mnd/mnd0008.html>Next</a></div></main><footer class="container footer"><small><a href=/about/>Contact info</a></small></footer><script src=/static/canon/js/theme.js></script><script src=/static/canon/js/author_toggle.js></script>