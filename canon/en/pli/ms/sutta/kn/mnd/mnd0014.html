<!doctypehtml><html lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><link href=/static/canon/css/author_toggle.css rel=stylesheet><style></style><script src=/static/canon/js/no-flash-theme.js></script><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><button aria-label="Toggle dark mode"class=theme-toggle id=theme-toggle><span class=light-icon>🔆</span> <span class=dark-icon>🌙</span></button></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/mnd.html> Mahāniddesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/mnd/mnd0013.html>Previous</a><a href=/canon/en/pli/ms/sutta/kn/mnd/mnd0015.html>Next</a></div><p><div class=verse-container id=mnd14:0.1><span>Mahāniddesa </span></div><p><div class=verse-container id=mnd14:0.2><span>Aṭṭhakavagga </span></div><p><div class=verse-container id=mnd14:0.3><span class=big-bold>14. Tuvaṭakasuttaniddesa </span></div><p><div class=verse-container id=mnd14:1.1><span>Atha tuvaṭakasuttaniddesaṁ vakkhati—</span></div><p><div class=verse-container id=mnd14:2.1><span>Pucchāmi taṁ ādiccabandhu, </span></div><p><div class=verse-container id=mnd14:2.2><span>Vivekaṁ santipadañca mahesi; </span></div><p><div class=verse-container id=mnd14:2.3><span>Kathaṁ disvā nibbāti bhikkhu, </span></div><p><div class=verse-container id=mnd14:2.4><span>Anupādiyāno lokasmiṁ kiñci. </span></div><p><div class=verse-container id=mnd14:3.1><span>Pucchāmi taṁ ādiccabandhūti. </span></div><p><div class=verse-container id=mnd14:3.2><span>Pucchāti tisso pucchā—</span></div><p><div class=verse-container id=mnd14:3.3><span>adiṭṭhajotanā pucchā, diṭṭhasaṁsandanā pucchā, vimaticchedanā pucchā. </span></div><p><div class=verse-container id=mnd14:3.4><span>Katamā adiṭṭhajotanā pucchā? </span></div><p><div class=verse-container id=mnd14:3.5><span>Pakatiyā lakkhaṇaṁ aññātaṁ hoti adiṭṭhaṁ atulitaṁ atīritaṁ avibhūtaṁ avibhāvitaṁ, tassa ñāṇāya dassanāya tulanāya tīraṇāya vibhāvanāya pañhaṁ pucchati—</span></div><p><div class=verse-container id=mnd14:3.6><span>ayaṁ adiṭṭhajotanā pucchā. </span></div><p><div class=verse-container id=mnd14:3.7><span>Katamā diṭṭhasaṁsandanā pucchā? </span></div><p><div class=verse-container id=mnd14:3.8><span>Pakatiyā lakkhaṇaṁ ñātaṁ hoti diṭṭhaṁ tulitaṁ tīritaṁ vibhūtaṁ vibhāvitaṁ, aññehi paṇḍitehi saddhiṁ saṁsandanatthāya pañhaṁ pucchati—</span></div><p><div class=verse-container id=mnd14:3.9><span>ayaṁ diṭṭhasaṁsandanā pucchā. </span></div><p><div class=verse-container id=mnd14:3.10><span>Katamā vimaticchedanā pucchā? </span></div><p><div class=verse-container id=mnd14:3.11><span>Pakatiyā saṁsayapakkhando hoti vimatipakkhando dveḷhakajāto, “evaṁ nu kho, na nu kho, kiṁ nu kho, kathaṁ nu kho”ti so vimaticchedanatthāya pañhaṁ pucchati—</span></div><p><div class=verse-container id=mnd14:3.12><span>ayaṁ vimaticchedanā pucchā. </span></div><p><div class=verse-container id=mnd14:3.13><span>Imā tisso pucchā. </span></div><p><div class=verse-container id=mnd14:4.1><span>Aparāpi tisso pucchā—</span></div><p><div class=verse-container id=mnd14:4.2><span>manussapucchā, amanussapucchā, nimmitapucchā. </span></div><p><div class=verse-container id=mnd14:4.3><span>Katamā manussapucchā? </span></div><p><div class=verse-container id=mnd14:4.4><span>Manussā buddhaṁ bhagavantaṁ upasaṅkamitvā pañhaṁ pucchanti, bhikkhū pucchanti, bhikkhuniyo pucchanti, upāsakā pucchanti, upāsikāyo pucchanti, rājāno pucchanti, khattiyā pucchanti, brāhmaṇā pucchanti, vessā pucchanti, suddā pucchanti, gahaṭṭhā pucchanti, pabbajitā pucchanti—</span></div><p><div class=verse-container id=mnd14:4.5><span>ayaṁ manussapucchā. </span></div><p><div class=verse-container id=mnd14:4.6><span>Katamā amanussapucchā? </span></div><p><div class=verse-container id=mnd14:4.7><span>Amanussā buddhaṁ bhagavantaṁ upasaṅkamitvā pañhaṁ pucchanti, nāgā pucchanti, supaṇṇā pucchanti, yakkhā pucchanti, asurā pucchanti, gandhabbā pucchanti, mahārājāno pucchanti, indā pucchanti, brahmāno pucchanti, devatāyo pucchanti—</span></div><p><div class=verse-container id=mnd14:4.8><span>ayaṁ amanussapucchā. </span></div><p><div class=verse-container id=mnd14:4.9><span>Katamā nimmitapucchā? </span></div><p><div class=verse-container id=mnd14:4.10><span>Yaṁ bhagavā rūpaṁ abhinimmināti manomayaṁ sabbaṅgapaccaṅgaṁ ahīnindriyaṁ taṁ so nimmito buddhaṁ bhagavantaṁ upasaṅkamitvā pañhaṁ pucchati, bhagavā tassa visajjeti—</span></div><p><div class=verse-container id=mnd14:4.11><span>ayaṁ nimmitapucchā. </span></div><p><div class=verse-container id=mnd14:4.12><span>Imā tisso pucchā. </span></div><p><div class=verse-container id=mnd14:5.1><span>Aparāpi tisso pucchā—</span></div><p><div class=verse-container id=mnd14:5.2><span>attatthapucchā, paratthapucchā, ubhayatthapucchā. </span></div><p><div class=verse-container id=mnd14:5.3><span>Aparāpi tisso pucchā—</span></div><p><div class=verse-container id=mnd14:5.4><span>diṭṭhadhammikatthapucchā, samparāyikatthapucchā, paramatthapucchā. </span></div><p><div class=verse-container id=mnd14:5.5><span>Aparāpi tisso pucchā—</span></div><p><div class=verse-container id=mnd14:5.6><span>anavajjatthapucchā, nikkilesatthapucchā, vodānatthapucchā. </span></div><p><div class=verse-container id=mnd14:5.7><span>Aparāpi tisso pucchā—</span></div><p><div class=verse-container id=mnd14:5.8><span>atītapucchā, anāgatapucchā, paccuppannapucchā. </span></div><p><div class=verse-container id=mnd14:5.9><span>Aparāpi tisso pucchā—</span></div><p><div class=verse-container id=mnd14:5.10><span>ajjhattapucchā, bahiddhāpucchā, ajjhattabahiddhāpucchā. </span></div><p><div class=verse-container id=mnd14:5.11><span>Aparāpi tisso pucchā—</span></div><p><div class=verse-container id=mnd14:5.12><span>kusalapucchā, akusalapucchā, abyākatapucchā. </span></div><p><div class=verse-container id=mnd14:5.13><span>Aparāpi tisso pucchā—</span></div><p><div class=verse-container id=mnd14:5.14><span>khandhapucchā, dhātupucchā, āyatanapucchā. </span></div><p><div class=verse-container id=mnd14:5.15><span>Aparāpi tisso pucchā—</span></div><p><div class=verse-container id=mnd14:5.16><span>satipaṭṭhānapucchā, sammappadhānapucchā, iddhipādapucchā. </span></div><p><div class=verse-container id=mnd14:5.17><span>Aparāpi tisso pucchā—</span></div><p><div class=verse-container id=mnd14:5.18><span>indriyapucchā, balapucchā, bojjhaṅgapucchā. </span></div><p><div class=verse-container id=mnd14:5.19><span>Aparāpi tisso pucchā—</span></div><p><div class=verse-container id=mnd14:5.20><span>maggapucchā, phalapucchā, nibbānapucchā. </span></div><p><div class=verse-container id=mnd14:6.1><span>Pucchāmi tanti pucchāmi taṁ yācāmi taṁ ajjhesāmi taṁ pasādemi taṁ, “kathayassu me”ti—</span></div><p><div class=verse-container id=mnd14:6.2><span>pucchāmi taṁ. </span></div><p><div class=verse-container id=mnd14:6.3><span>Ādiccabandhūti. </span></div><p><div class=verse-container id=mnd14:6.4><span>Ādicco vuccati sūriyo. </span></div><p><div class=verse-container id=mnd14:6.5><span>Sūriyo gotamo gottena, bhagavāpi gotamo gottena, bhagavā sūriyassa gottañātako gottabandhu; </span></div><p><div class=verse-container id=mnd14:6.6><span>tasmā buddho ādiccabandhūti—</span></div><p><div class=verse-container id=mnd14:6.7><span>pucchāmi taṁ ādiccabandhu. </span></div><p><div class=verse-container id=mnd14:7.1><span>Vivekaṁ santipadañca mahesīti. </span></div><p><div class=verse-container id=mnd14:7.2><span>Vivekāti tayo vivekā—</span></div><p><div class=verse-container id=mnd14:7.3><span>kāyaviveko, cittaviveko, upadhiviveko. </span></div><p><div class=verse-container id=mnd14:8.1><span>Katamo kāyaviveko? </span></div><p><div class=verse-container id=mnd14:8.2><span>Idha bhikkhu vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ kāyena vivittena viharati. </span></div><p><div class=verse-container id=mnd14:8.3><span>So eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya pavisati, eko paṭikkamati, eko raho nisīdati, eko caṅkamaṁ adhiṭṭhāti, eko carati viharati iriyati vattati pāleti yapeti yāpeti—</span></div><p><div class=verse-container id=mnd14:8.4><span>ayaṁ kāyaviveko. </span></div><p><div class=verse-container id=mnd14:9.1><span>Katamo cittaviveko? </span></div><p><div class=verse-container id=mnd14:9.2><span>Paṭhamaṁ jhānaṁ samāpannassa nīvaraṇehi cittaṁ vivittaṁ hoti, </span></div><p><div class=verse-container id=mnd14:9.3><span>dutiyaṁ jhānaṁ samāpannassa vitakkavicārehi cittaṁ vivittaṁ hoti, </span></div><p><div class=verse-container id=mnd14:9.4><span>tatiyaṁ jhānaṁ samāpannassa pītiyā cittaṁ vivittaṁ hoti, </span></div><p><div class=verse-container id=mnd14:9.5><span>catutthaṁ jhānaṁ samāpannassa sukhadukkhehi cittaṁ vivittaṁ hoti, </span></div><p><div class=verse-container id=mnd14:9.6><span>ākāsānañcāyatanaṁ samāpannassa rūpasaññāya paṭighasaññāya nānattasaññāya cittaṁ vivittaṁ hoti, </span></div><p><div class=verse-container id=mnd14:9.7><span>viññāṇañcāyatanaṁ samāpannassa ākāsānañcāyatanasaññāya cittaṁ vivittaṁ hoti, </span></div><p><div class=verse-container id=mnd14:9.8><span>ākiñcaññāyatanaṁ samāpannassa viññāṇañcāyatanasaññāya cittaṁ vivittaṁ hoti, </span></div><p><div class=verse-container id=mnd14:9.9><span>nevasaññānāsaññāyatanaṁ samāpannassa ākiñcaññāyatanasaññāya cittaṁ vivittaṁ hoti. </span></div><p><div class=verse-container id=mnd14:9.10><span>Sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā, tadekaṭṭhehi ca kilesehi cittaṁ vivittaṁ hoti. </span></div><p><div class=verse-container id=mnd14:9.11><span>Sakadāgāmissa oḷārikā kāmarāgasaṁyojanā paṭighasaṁyojanā oḷārikā kāmarāgānusayā paṭighānusayā, tadekaṭṭhehi ca kilesehi cittaṁ vivittaṁ hoti. </span></div><p><div class=verse-container id=mnd14:9.12><span>Anāgāmissa anusahagatā kāmarāgasaṁyojanā paṭighasaṁyojanā anusahagatā kāmarāgānusayā paṭighānusayā, tadekaṭṭhehi ca kilesehi cittaṁ vivittaṁ hoti. </span></div><p><div class=verse-container id=mnd14:9.13><span>Arahato rūparāgā arūparāgā mānā uddhaccā avijjāya mānānusayā bhavarāgānusayā avijjānusayā, tadekaṭṭhehi ca kilesehi bahiddhā ca sabbanimittehi cittaṁ vivittaṁ hoti—</span></div><p><div class=verse-container id=mnd14:9.14><span>ayaṁ cittaviveko. </span></div><p><div class=verse-container id=mnd14:10.1><span>Katamo upadhiviveko? </span></div><p><div class=verse-container id=mnd14:10.2><span>Upadhi vuccanti kilesā ca khandhā ca abhisaṅkhārā ca. </span></div><p><div class=verse-container id=mnd14:10.3><span>Upadhiviveko vuccati amataṁ nibbānaṁ. </span></div><p><div class=verse-container id=mnd14:10.4><span>Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ—</span></div><p><div class=verse-container id=mnd14:10.5><span>ayaṁ upadhiviveko. </span></div><p><div class=verse-container id=mnd14:10.6><span>Kāyaviveko ca vivekaṭṭhakāyānaṁ nekkhammābhiratānaṁ, cittaviveko ca parisuddhacittānaṁ paramavodānappattānaṁ, upadhiviveko ca nirupadhīnaṁ puggalānaṁ visaṅkhāragatānaṁ. </span></div><p><div class=verse-container id=mnd14:11.1><span>Santīti ekena ākārena santipi santipadampi taṁyeva amataṁ nibbānaṁ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. </span></div><p><div class=verse-container id=mnd14:11.2><span>Vuttañhetaṁ bhagavatā—</span></div><p><div class=verse-container id=mnd14:11.3><span>“santametaṁ padaṁ, paṇītametaṁ padaṁ, yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānan”ti. </span></div><p><div class=verse-container id=mnd14:11.4><span>Atha aparena ākārena ye dhammā santādhigamāya santiphusanāya santisacchikiriyāya saṁvattanti, seyyathidaṁ—</span></div><p><div class=verse-container id=mnd14:11.5><span>cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko maggo—</span></div><p><div class=verse-container id=mnd14:11.6><span>ime vuccanti santipadaṁ tāṇapadaṁ leṇapadaṁ saraṇapadaṁ abhayapadaṁ accutapadaṁ amatapadaṁ nibbānapadaṁ. </span></div><p><div class=verse-container id=mnd14:12.1><span>Mahesīti kiṁ mahesi bhagavā. </span></div><p><div class=verse-container id=mnd14:12.2><span>Mahantaṁ sīlakkhandhaṁ esī gavesī pariyesīti mahesi, mahantaṁ samādhikkhandhaṁ …pe… </span></div><p><div class=verse-container id=mnd14:12.3><span>mahantaṁ paññākkhandhaṁ … </span></div><p><div class=verse-container id=mnd14:12.4><span>mahantaṁ vimuttikkhandhaṁ … </span></div><p><div class=verse-container id=mnd14:12.5><span>mahantaṁ vimuttiñāṇadassanakkhandhaṁ esī gavesī pariyesīti mahesi; </span></div><p><div class=verse-container id=mnd14:12.6><span>mahato tamokāyassa padālanaṁ, mahato vipallāsassa bhedanaṁ, mahato taṇhāsallassa abbahanaṁ, mahato diṭṭhisaṅghāṭassa viniveṭhanaṁ, mahato mānadhajassa papātanaṁ, mahato abhisaṅkhārassa vūpasamaṁ, mahato oghassa nittharaṇaṁ, mahato bhārassa nikkhepanaṁ, mahato saṁsāravaṭṭassa upacchedaṁ, mahato santāpassa nibbāpanaṁ, mahato pariḷāhassa paṭipassaddhiṁ, mahato dhammadhajassa ussāpanaṁ esī gavesī pariyesīti mahesi, mahante satipaṭṭhāne mahante sammappadhāne mahante iddhipāde mahantāni indriyāni mahantāni balāni mahante bojjhaṅge mahantaṁ ariyaṁ aṭṭhaṅgikaṁ maggaṁ mahantaṁ paramatthaṁ amataṁ nibbānaṁ esī gavesī pariyesīti mahesi; </span></div><p><div class=verse-container id=mnd14:12.7><span>mahesakkhehi vā sattehi esito gavesito pariyesito kahaṁ buddho kahaṁ bhagavā kahaṁ devadevo kahaṁ narāsabhoti mahesīti—</span></div><p><div class=verse-container id=mnd14:12.8><span>vivekaṁ santipadañca mahesi. </span></div><p><div class=verse-container id=mnd14:13.1><span>Kathaṁ disvā nibbāti bhikkhūti. </span></div><p><div class=verse-container id=mnd14:13.2><span>Kathaṁ disvā passitvā tulayitvā tīrayitvā vibhāvayitvā vibhūtaṁ katvā attano rāgaṁ nibbāpeti, dosaṁ nibbāpeti, mohaṁ nibbāpeti, kodhaṁ … upanāhaṁ … makkhaṁ … paḷāsaṁ … issaṁ … macchariyaṁ … māyaṁ … sāṭheyyaṁ … thambhaṁ … sārambhaṁ … mānaṁ … atimānaṁ … madaṁ … pamādaṁ … sabbe kilese … sabbe duccarite … sabbe darathe … sabbe pariḷāhe … sabbe santāpe … </span></div><p><div class=verse-container id=mnd14:13.3><span>sabbākusalābhisaṅkhāre nibbāpeti sameti upasameti vūpasameti paṭipassambheti. </span></div><p><div class=verse-container id=mnd14:13.4><span>Bhikkhūti puthujjanakalyāṇako vā bhikkhu sekho vā bhikkhūti—</span></div><p><div class=verse-container id=mnd14:13.5><span>kathaṁ disvā nibbāti bhikkhu. </span></div><p><div class=verse-container id=mnd14:14.1><span>Anupādiyāno lokasmiṁ kiñcīti. </span></div><p><div class=verse-container id=mnd14:14.2><span>Catūhi upādānehi anupādiyamāno agaṇhayamāno aparāmasamāno anabhinivisamāno. </span></div><p><div class=verse-container id=mnd14:14.3><span>Lokasminti apāyaloke manussaloke devaloke, khandhaloke dhātuloke āyatanaloke. </span></div><p><div class=verse-container id=mnd14:14.4><span>Kiñcīti kiñci rūpagataṁ vedanāgataṁ saññāgataṁ saṅkhāragataṁ viññāṇagatanti—</span></div><p><div class=verse-container id=mnd14:14.5><span>anupādiyāno lokasmiṁ kiñci. </span></div><p><div class=verse-container id=mnd14:15.1><span>Tenāha so nimmito—</span></div><p><div class=verse-container id=mnd14:16.1><span>“Pucchāmi taṁ ādiccabandhu, </span></div><p><div class=verse-container id=mnd14:16.2><span>Vivekaṁ santipadañca mahesi; </span></div><p><div class=verse-container id=mnd14:16.3><span>Kathaṁ disvā nibbāti bhikkhu, </span></div><p><div class=verse-container id=mnd14:16.4><span>Anupādiyāno lokasmiṁ kiñcī”ti. </span></div><p><div class=verse-container id=mnd14:17.1><span>Mūlaṁ papañcasaṅkhāya, </span></div><p><div class=verse-container id=mnd14:17.2><span>(iti bhagavā) </span></div><p><div class=verse-container id=mnd14:17.3><span>Mantā asmīti sabbamuparundhe; </span></div><p><div class=verse-container id=mnd14:17.4><span>Yā kāci taṇhā ajjhattaṁ, </span></div><p><div class=verse-container id=mnd14:17.5><span>Tāsaṁ vinayā sadā sato sikkhe. </span></div><p><div class=verse-container id=mnd14:18.1><span>Mūlaṁ papañcasaṅkhāya, (iti bhagavā) mantā asmīti sabbamuparundheti. </span></div><p><div class=verse-container id=mnd14:18.2><span>Papañcāyeva papañcasaṅkhā. </span></div><p><div class=verse-container id=mnd14:18.3><span>Taṇhāpapañcasaṅkhā diṭṭhipapañcasaṅkhā. </span></div><p><div class=verse-container id=mnd14:18.4><span>Katamaṁ taṇhāpapañcassa mūlaṁ? </span></div><p><div class=verse-container id=mnd14:18.5><span>Avijjāmūlaṁ, ayonisomanasikāro mūlaṁ, asmimāno mūlaṁ, ahirikaṁ mūlaṁ, anottappaṁ mūlaṁ, uddhaccaṁ mūlaṁ—</span></div><p><div class=verse-container id=mnd14:18.6><span>idaṁ taṇhāpapañcassa mūlaṁ. </span></div><p><div class=verse-container id=mnd14:18.7><span>Katamaṁ diṭṭhipapañcassa mūlaṁ? </span></div><p><div class=verse-container id=mnd14:18.8><span>Avijjāmūlaṁ, ayonisomanasikāro mūlaṁ, asmimāno mūlaṁ, ahirikaṁ mūlaṁ, anottappaṁ mūlaṁ, uddhaccaṁ mūlaṁ—</span></div><p><div class=verse-container id=mnd14:18.9><span>idaṁ diṭṭhipapañcassa mūlaṁ. </span></div><p><div class=verse-container id=mnd14:19.1><span>Bhagavāti gāravādhivacanaṁ. </span></div><p><div class=verse-container id=mnd14:19.2><span>Api ca bhaggarāgoti bhagavā, bhaggadosoti bhagavā, bhaggamohoti bhagavā, bhaggamānoti bhagavā, bhaggadiṭṭhīti bhagavā, bhaggakaṇḍakoti bhagavā, bhaggakilesoti bhagavā, bhaji vibhaji pavibhaji dhammaratananti bhagavā, bhavānaṁ antakaroti bhagavā, bhāvitakāyo bhāvitasīlo bhāvitacitto bhāvitapaññoti bhagavā; </span></div><p><div class=verse-container id=mnd14:19.3><span>bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā, bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā, bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā, bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā, bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ ānāpānassatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā, bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā, bhagavāti netaṁ nāmaṁ mātarā kataṁ na pitarā kataṁ na bhātarā kataṁ na bhaginiyā kataṁ na mittāmaccehi kataṁ na ñātisālohitehi kataṁ na samaṇabrāhmaṇehi kataṁ na devatāhi kataṁ; </span></div><p><div class=verse-container id=mnd14:19.4><span>vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti—</span></div><p><div class=verse-container id=mnd14:19.5><span>mūlaṁ papañcasaṅkhāya iti bhagavā. </span></div><p><div class=verse-container id=mnd14:20.1><span>Mantā asmīti sabbamuparundheti. </span></div><p><div class=verse-container id=mnd14:20.2><span>Mantā vuccati paññā. </span></div><p><div class=verse-container id=mnd14:20.3><span>Yā paññā pajānanā …pe… amoho dhammavicayo sammādiṭṭhi. </span></div><p><div class=verse-container id=mnd14:20.4><span>Asmīti rūpe asmīti māno asmīti chando asmīti anusayo; </span></div><p><div class=verse-container id=mnd14:20.5><span>vedanāya … </span></div><p><div class=verse-container id=mnd14:20.6><span>saññāya … </span></div><p><div class=verse-container id=mnd14:20.7><span>saṅkhāresu … </span></div><p><div class=verse-container id=mnd14:20.8><span>viññāṇe asmīti māno asmīti chando asmīti anusayoti. </span></div><p><div class=verse-container id=mnd14:20.9><span>Mūlaṁ papañcasaṅkhāya iti bhagavā. </span></div><p><div class=verse-container id=mnd14:20.10><span>Mantā asmīti sabbamuparundheti. </span></div><p><div class=verse-container id=mnd14:20.11><span>Papañcasaṅkhāya mūlañca asmimānañca mantāya sabbaṁ rundheyya uparundheyya nirodheyya vūpasameyya atthaṅgameyya paṭipassambheyyāti—</span></div><p><div class=verse-container id=mnd14:20.12><span>mūlaṁ papañcasaṅkhāya iti bhagavā, mantā asmīti sabbamuparundhe. </span></div><p><div class=verse-container id=mnd14:21.1><span>Yā kāci taṇhā ajjhattanti. </span></div><p><div class=verse-container id=mnd14:21.2><span>Yā kācīti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—</span></div><p><div class=verse-container id=mnd14:21.3><span>yā kācīti. </span></div><p><div class=verse-container id=mnd14:21.4><span>Taṇhāti rūpataṇhā …pe… </span></div><p><div class=verse-container id=mnd14:21.5><span>dhammataṇhā. </span></div><p><div class=verse-container id=mnd14:21.6><span>Ajjhattanti ajjhattasamuṭṭhānā vā sā taṇhāti—</span></div><p><div class=verse-container id=mnd14:21.7><span>ajjhattaṁ. </span></div><p><div class=verse-container id=mnd14:21.8><span>Atha vā ajjhattikaṁ vuccati cittaṁ. </span></div><p><div class=verse-container id=mnd14:21.9><span>Yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu. </span></div><p><div class=verse-container id=mnd14:21.10><span>Cittena sā taṇhā sahagatā sahajātā saṁsaṭṭhā sampayuttā ekuppādā ekanirodhā ekavatthukā ekārammaṇātipi ajjhattanti—</span></div><p><div class=verse-container id=mnd14:21.11><span>yā kāci taṇhā ajjhattaṁ. </span></div><p><div class=verse-container id=mnd14:22.1><span>Tāsaṁ vinayā sadā sato sikkheti. </span></div><p><div class=verse-container id=mnd14:22.2><span>Sadāti sadā sabbadā sabbakālaṁ niccakālaṁ dhuvakālaṁ, satataṁ samitaṁ abbokiṇṇaṁ poṅkhānupoṅkhaṁ udakūmigajātaṁ avīcisantatisahitaṁ phusitaṁ, purebhattaṁ pacchābhattaṁ, purimaṁ yāmaṁ majjhimaṁ yāmaṁ pacchimaṁ yāmaṁ, kāḷe juṇhe, vasse hemante gimhe, purime vayokhandhe majjhime vayokhandhe pacchime vayokhandhe. </span></div><p><div class=verse-container id=mnd14:22.3><span>Satoti catūhi kāraṇehi sato—</span></div><p><div class=verse-container id=mnd14:22.4><span>kāye kāyānupassanāsatipaṭṭhānaṁ bhāvento sato, </span></div><p><div class=verse-container id=mnd14:22.5><span>vedanāsu …pe… </span></div><p><div class=verse-container id=mnd14:22.6><span>citte …pe… </span></div><p><div class=verse-container id=mnd14:22.7><span>dhammesu dhammānupassanāsatipaṭṭhānaṁ bhāvento sato. </span></div><p><div class=verse-container id=mnd14:22.8><span>Aparehipi catūhi kāraṇehi sato—</span></div><p><div class=verse-container id=mnd14:22.9><span>asati parivajjanāya sato, satikaraṇīyānaṁ dhammānaṁ katattā sato, satipaṭipakkhānaṁ dhammānaṁ hatattā sato, satinimittānaṁ asammuṭṭhattā sato. </span></div><p><div class=verse-container id=mnd14:22.10><span>Aparehipi catūhi kāraṇehi sato—</span></div><p><div class=verse-container id=mnd14:22.11><span>satiyā samannāgatattā sato, satiyā vasitattā sato, satiyā pāguññatāya sato, satiyā apaccorohaṇatāya sato. </span></div><p><div class=verse-container id=mnd14:22.12><span>Aparehipi catūhi kāraṇehi sato—</span></div><p><div class=verse-container id=mnd14:22.13><span>sattattā sato, santattā sato, samitattā sato, santadhammasamannāgatattā sato. </span></div><p><div class=verse-container id=mnd14:22.14><span>Buddhānussatiyā sato, dhammānussatiyā sato, saṅghānussatiyā sato, sīlānussatiyā sato, cāgānussatiyā sato, devatānussatiyā sato, ānāpānassatiyā sato, maraṇassatiyā sato, kāyagatāsatiyā sato, upasamānussatiyā sato. </span></div><p><div class=verse-container id=mnd14:22.15><span>Yā sati anussati paṭissati, sati saraṇatā dhāraṇatā apilāpanatā asammussanatā, sati satindriyaṁ satibalaṁ sammāsati satisambojjhaṅgo ekāyanamaggo—</span></div><p><div class=verse-container id=mnd14:22.16><span>ayaṁ vuccati sati. </span></div><p><div class=verse-container id=mnd14:22.17><span>Imāya satiyā upeto samupeto, upagato samupagato, upapanno samupapanno, samannāgato so vuccati sato. </span></div><p><div class=verse-container id=mnd14:23.1><span>Sikkheti tisso sikkhā—</span></div><p><div class=verse-container id=mnd14:23.2><span>adhisīlasikkhā, adhicittasikkhā, adhipaññāsikkhā. </span></div><p><div class=verse-container id=mnd14:23.3><span>Katamā adhisīlasikkhā? </span></div><p><div class=verse-container id=mnd14:23.4><span>Idha bhikkhu sīlavā hoti, pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī, samādāya sikkhati sikkhāpadesu, </span></div><p><div class=verse-container id=mnd14:23.5><span>khuddako sīlakkhandho … </span></div><p><div class=verse-container id=mnd14:23.6><span>mahanto sīlakkhandho, sīlaṁ patiṭṭhā ādi caraṇaṁ saṁyamo saṁvaro mukhaṁ pamukhaṁ kusalānaṁ dhammānaṁ samāpattiyā—</span></div><p><div class=verse-container id=mnd14:23.7><span>ayaṁ adhisīlasikkhā. </span></div><p><div class=verse-container id=mnd14:24.1><span>Katamā adhicittasikkhā? </span></div><p><div class=verse-container id=mnd14:24.2><span>Idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati. </span></div><p><div class=verse-container id=mnd14:24.3><span>Vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati. </span></div><p><div class=verse-container id=mnd14:24.4><span>Pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti, yaṁ taṁ ariyā ācikkhanti “upekkhako satimā sukhavihārī”ti tatiyaṁ jhānaṁ upasampajja viharati. </span></div><p><div class=verse-container id=mnd14:24.5><span>Sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati—</span></div><p><div class=verse-container id=mnd14:24.6><span>ayaṁ adhicittasikkhā. </span></div><p><div class=verse-container id=mnd14:25.1><span>Katamā adhipaññāsikkhā? </span></div><p><div class=verse-container id=mnd14:25.2><span>Idha bhikkhu paññavā hoti, udayatthagāminiyā paññāya samannāgato ariyāya nibbedhikāya sammādukkhakkhayagāminiyā. </span></div><p><div class=verse-container id=mnd14:25.3><span>So “idaṁ dukkhan”ti yathābhūtaṁ pajānāti, “ayaṁ dukkhasamudayo”ti yathābhūtaṁ pajānāti, “ayaṁ dukkhanirodho”ti yathābhūtaṁ pajānāti, “ayaṁ dukkhanirodhagāminī paṭipadā”ti yathābhūtaṁ pajānāti, </span></div><p><div class=verse-container id=mnd14:25.4><span>“ime āsavā”ti yathābhūtaṁ pajānāti, “ayaṁ āsavasamudayo”ti yathābhūtaṁ pajānāti, “ayaṁ āsavanirodho”ti yathābhūtaṁ pajānāti, “ayaṁ āsavanirodhagāminī paṭipadā”ti yathābhūtaṁ pajānāti—</span></div><p><div class=verse-container id=mnd14:25.5><span>ayaṁ adhipaññāsikkhā. </span></div><p><div class=verse-container id=mnd14:26.1><span>Tāsaṁ vinayā sadā sato sikkheti. </span></div><p><div class=verse-container id=mnd14:26.2><span>Tāsaṁ taṇhānaṁ vinayāya paṭivinayāya pahānāya vūpasamāya paṭinissaggāya paṭipassaddhiyā adhisīlampi sikkheyya, adhicittampi sikkheyya, adhipaññampi sikkheyya; </span></div><p><div class=verse-container id=mnd14:26.3><span>imā tisso sikkhāyo āvajjanto sikkheyya, </span></div><p><div class=verse-container id=mnd14:26.4><span>pajānanto sikkheyya, </span></div><p><div class=verse-container id=mnd14:26.5><span>passanto sikkheyya, </span></div><p><div class=verse-container id=mnd14:26.6><span>paccavekkhanto sikkheyya, </span></div><p><div class=verse-container id=mnd14:26.7><span>cittaṁ adhiṭṭhahanto sikkheyya, </span></div><p><div class=verse-container id=mnd14:26.8><span>saddhāya adhimuccanto sikkheyya, </span></div><p><div class=verse-container id=mnd14:26.9><span>vīriyaṁ paggaṇhanto sikkheyya, </span></div><p><div class=verse-container id=mnd14:26.10><span>satiṁ upaṭṭhapento sikkheyya, </span></div><p><div class=verse-container id=mnd14:26.11><span>cittaṁ samādahanto sikkheyya, </span></div><p><div class=verse-container id=mnd14:26.12><span>paññāya pajānanto sikkheyya, </span></div><p><div class=verse-container id=mnd14:26.13><span>abhiññeyyaṁ abhijānanto sikkheyya, </span></div><p><div class=verse-container id=mnd14:26.14><span>pariññeyyaṁ parijānanto sikkheyya, </span></div><p><div class=verse-container id=mnd14:26.15><span>pahātabbaṁ pajahanto sikkheyya, </span></div><p><div class=verse-container id=mnd14:26.16><span>bhāvetabbaṁ bhāvento sikkheyya, </span></div><p><div class=verse-container id=mnd14:26.17><span>sacchikātabbaṁ sacchikaronto sikkheyya ācareyya samācareyya samādāya vatteyyāti—</span></div><p><div class=verse-container id=mnd14:26.18><span>tāsaṁ vinayā sadā sato sikkhe. </span></div><p><div class=verse-container id=mnd14:27.1><span>Tenāha bhagavā—</span></div><p><div class=verse-container id=mnd14:28.1><span>“Mūlaṁ papañcasaṅkhāya, </span></div><p><div class=verse-container id=mnd14:28.2><span>(iti bhagavā) </span></div><p><div class=verse-container id=mnd14:28.3><span>Mantā asmīti sabbamuparundhe; </span></div><p><div class=verse-container id=mnd14:28.4><span>Yā kāci taṇhā ajjhattaṁ, </span></div><p><div class=verse-container id=mnd14:28.5><span>Tāsaṁ vinayā sadā sato sikkhe”ti. </span></div><p><div class=verse-container id=mnd14:29.1><span>Yaṁ kiñci dhammamabhijaññā, </span></div><p><div class=verse-container id=mnd14:29.2><span>Ajjhattaṁ atha vāpi bahiddhā; </span></div><p><div class=verse-container id=mnd14:29.3><span>Na tena thāmaṁ kubbetha, </span></div><p><div class=verse-container id=mnd14:29.4><span>Na hi sā nibbuti sataṁ vuttā. </span></div><p><div class=verse-container id=mnd14:30.1><span>Yaṁ kiñci dhammamabhijaññā ajjhattanti. </span></div><p><div class=verse-container id=mnd14:30.2><span>Yaṁ kiñci attano guṇaṁ jāneyya kusale vā dhamme abyākate vā dhamme. </span></div><p><div class=verse-container id=mnd14:30.3><span>Katame attano guṇā? </span></div><p><div class=verse-container id=mnd14:30.4><span>Uccā kulā pabbajito vā assaṁ, mahābhogakulā pabbajito vā assaṁ, uḷārabhogakulā pabbajito vā assaṁ, ñāto yasassī sagahaṭṭhapabbajitānanti vā assaṁ, </span></div><p><div class=verse-container id=mnd14:30.5><span>lābhimhi cīvarapiṇḍapātasenāsanagilānapaccayabhesajjaparikkhārānanti vā assaṁ, suttantiko vā assaṁ, vinayadharo vā assaṁ, dhammakathiko vā assaṁ, āraññiko vā assaṁ, piṇḍapātiko vā assaṁ, paṁsukūliko vā assaṁ, tecīvariko vā assaṁ, sapadānacāriko vā assaṁ, khalupacchābhattiko vā assaṁ, nesajjiko vā assaṁ, yathāsanthatiko vā assaṁ, </span></div><p><div class=verse-container id=mnd14:30.6><span>paṭhamassa jhānassa lābhīti vā assaṁ, dutiyassa jhānassa lābhīti vā assaṁ, tatiyassa jhānassa lābhīti vā assaṁ, catutthassa jhānassa lābhīti vā assaṁ, ākāsānañcāyatanasamāpattiyā lābhīti vā assaṁ, viññāṇañcāyatanasamāpattiyā … ākiñcaññāyatanasamāpattiyā … nevasaññānāsaññāyatanasamāpattiyā lābhīti vā assaṁ—</span></div><p><div class=verse-container id=mnd14:30.7><span>ime vuccanti attano guṇā. </span></div><p><div class=verse-container id=mnd14:30.8><span>Yaṁ kiñci attano guṇaṁ jāneyya ājāneyya vijāneyya paṭivijāneyya paṭivijjheyyāti—</span></div><p><div class=verse-container id=mnd14:30.9><span>yaṁ kiñci dhammamabhijaññā ajjhattaṁ. </span></div><p><div class=verse-container id=mnd14:30.10><span>Atha vāpi bahiddhāti. </span></div><p><div class=verse-container id=mnd14:30.11><span>Upajjhāyassa vā ācariyassa vā te guṇā assūti—</span></div><p><div class=verse-container id=mnd14:30.12><span>atha vāpi bahiddhā. </span></div><p><div class=verse-container id=mnd14:31.1><span>Na tena thāmaṁ kubbethāti. </span></div><p><div class=verse-container id=mnd14:31.2><span>Attano vā guṇena paresaṁ vā guṇena thāmaṁ na kareyya, thambhaṁ na kareyya, mānaṁ na kareyya, unnatiṁ na kareyya, unnamaṁ na kareyya, na tena mānaṁ janeyya, na tena thaddho assa patthaddho paggahitasiroti—</span></div><p><div class=verse-container id=mnd14:31.3><span>na tena thāmaṁ kubbetha. </span></div><p><div class=verse-container id=mnd14:32.1><span>Na hi sā nibbuti sataṁ vuttāti. </span></div><p><div class=verse-container id=mnd14:32.2><span>Satānaṁ santānaṁ sappurisānaṁ buddhānaṁ buddhasāvakānaṁ paccekabuddhānaṁ sā nibbutīti na vuttā na pavuttā na ācikkhitā na desitā na paññapitā na paṭṭhapitā na vivaṭā na vibhattā na uttānīkatā nappakāsitāti—</span></div><p><div class=verse-container id=mnd14:32.3><span>na hi sā nibbuti sataṁ vuttā. </span></div><p><div class=verse-container id=mnd14:33.1><span>Tenāha bhagavā—</span></div><p><div class=verse-container id=mnd14:34.1><span>“Yaṁ kiñci dhammamabhijaññā, </span></div><p><div class=verse-container id=mnd14:34.2><span>Ajjhattaṁ atha vāpi bahiddhā; </span></div><p><div class=verse-container id=mnd14:34.3><span>Na tena thāmaṁ kubbetha, </span></div><p><div class=verse-container id=mnd14:34.4><span>Na hi sā nibbuti sataṁ vuttā”ti. </span></div><p><div class=verse-container id=mnd14:35.1><span>Seyyo na tena maññeyya, </span></div><p><div class=verse-container id=mnd14:35.2><span>Nīceyyo atha vāpi sarikkho; </span></div><p><div class=verse-container id=mnd14:35.3><span>Phuṭṭho anekarūpehi, </span></div><p><div class=verse-container id=mnd14:35.4><span>Nātumānaṁ vikappayaṁ tiṭṭhe. </span></div><p><div class=verse-container id=mnd14:36.1><span>Seyyo na tena maññeyyāti. </span></div><p><div class=verse-container id=mnd14:36.2><span>“Seyyohamasmī”ti atimānaṁ na janeyya jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunāti—</span></div><p><div class=verse-container id=mnd14:36.3><span>seyyo na tena maññeyya. </span></div><p><div class=verse-container id=mnd14:37.1><span>Nīceyyo atha vāpi sarikkhoti. </span></div><p><div class=verse-container id=mnd14:37.2><span>“Hīnohamasmī”ti omānaṁ na janeyya jātiyā vā gottena vā …pe… aññataraññatarena vā vatthunā. </span></div><p><div class=verse-container id=mnd14:37.3><span>“Sadisohamasmī”ti mānaṁ na janeyya jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunāti—</span></div><p><div class=verse-container id=mnd14:37.4><span>nīceyyo atha vāpi sarikkho. </span></div><p><div class=verse-container id=mnd14:38.1><span>Phuṭṭho anekarūpehīti. </span></div><p><div class=verse-container id=mnd14:38.2><span>Anekavidhehi ākārehi phuṭṭho pareto samohito samannāgatoti—</span></div><p><div class=verse-container id=mnd14:38.3><span>phuṭṭho anekarūpehi. </span></div><p><div class=verse-container id=mnd14:39.1><span>Nātumānaṁ vikappayaṁ tiṭṭheti. </span></div><p><div class=verse-container id=mnd14:39.2><span>Ātumā vuccati attā. </span></div><p><div class=verse-container id=mnd14:39.3><span>Attānaṁ kappento vikappento vikappaṁ āpajjanto na tiṭṭheyyāti—</span></div><p><div class=verse-container id=mnd14:39.4><span>nātumānaṁ vikappayaṁ tiṭṭhe. </span></div><p><div class=verse-container id=mnd14:40.1><span>Tenāha bhagavā—</span></div><p><div class=verse-container id=mnd14:41.1><span>“Seyyo na tena maññeyya, </span></div><p><div class=verse-container id=mnd14:41.2><span>Nīceyyo atha vāpi sarikkho; </span></div><p><div class=verse-container id=mnd14:41.3><span>Phuṭṭho anekarūpehi, </span></div><p><div class=verse-container id=mnd14:41.4><span>Nātumānaṁ vikappayaṁ tiṭṭhe”ti. </span></div><p><div class=verse-container id=mnd14:42.1><span>Ajjhattamevupasame, </span></div><p><div class=verse-container id=mnd14:42.2><span>Na aññato bhikkhu santimeseyya; </span></div><p><div class=verse-container id=mnd14:42.3><span>Ajjhattaṁ upasantassa, </span></div><p><div class=verse-container id=mnd14:42.4><span>Natthi attā kuto nirattā vā. </span></div><p><div class=verse-container id=mnd14:43.1><span>Ajjhattamevupasameti. </span></div><p><div class=verse-container id=mnd14:43.2><span>Ajjhattaṁ rāgaṁ sameyya, dosaṁ sameyya, mohaṁ sameyya, kodhaṁ … upanāhaṁ … makkhaṁ … paḷāsaṁ … issaṁ … macchariyaṁ … māyaṁ … sāṭheyyaṁ … thambhaṁ … sārambhaṁ … mānaṁ … atimānaṁ … madaṁ … pamādaṁ … sabbe kilese … sabbe duccarite … sabbe darathe … sabbe pariḷāhe … sabbe santāpe … </span></div><p><div class=verse-container id=mnd14:43.3><span>sabbākusalābhisaṅkhāre sameyya upasameyya vūpasameyya nibbāpeyya paṭipassambheyyāti—</span></div><p><div class=verse-container id=mnd14:43.4><span>ajjhattamevupasame. </span></div><p><div class=verse-container id=mnd14:44.1><span>Na aññato bhikkhu santimeseyyāti. </span></div><p><div class=verse-container id=mnd14:44.2><span>Aññato asuddhimaggena, micchāpaṭipadāya, aniyyānapatena, aññatra satipaṭṭhānehi, aññatra sammappadhānehi, aññatra iddhipādehi, aññatra indriyehi, aññatra balehi, aññatra bojjhaṅgehi, aññatra ariyā aṭṭhaṅgikā maggā santiṁ upasantiṁ vūpasantiṁ nibbutiṁ paṭipassaddhiṁ na eseyya na gaveseyya na pariyeseyyāti—</span></div><p><div class=verse-container id=mnd14:44.3><span>na aññato bhikkhu santimeseyya. </span></div><p><div class=verse-container id=mnd14:45.1><span>Ajjhattaṁ upasantassāti. </span></div><p><div class=verse-container id=mnd14:45.2><span>Ajjhattaṁ rāgaṁ santassa, dosaṁ santassa, mohaṁ santassa …pe… </span></div><p><div class=verse-container id=mnd14:45.3><span>sabbākusalābhisaṅkhāre santassa upasantassa vūpasantassa nibbutassa paṭipassaddhiyāti—</span></div><p><div class=verse-container id=mnd14:45.4><span>ajjhattaṁ upasantassa. </span></div><p><div class=verse-container id=mnd14:46.1><span>Natthi attā kuto nirattā vāti. </span></div><p><div class=verse-container id=mnd14:46.2><span>Natthīti paṭikkhepo. </span></div><p><div class=verse-container id=mnd14:46.3><span>Attāti attadiṭṭhi natthi; </span></div><p><div class=verse-container id=mnd14:46.4><span>nirattāti ucchedadiṭṭhi natthi. </span></div><p><div class=verse-container id=mnd14:46.5><span>Attāti gahitaṁ natthi; </span></div><p><div class=verse-container id=mnd14:46.6><span>nirattāti muñcitabbaṁ natthi. </span></div><p><div class=verse-container id=mnd14:46.7><span>Yassatthi gahitaṁ, tassatthi muñcitabbaṁ. </span></div><p><div class=verse-container id=mnd14:46.8><span>Yassatthi muñcitabbaṁ, tassa gahitaṁ gāhaṁ muñcanaṁ samatikkanto arahā vuddhipārihānivītivatto. </span></div><p><div class=verse-container id=mnd14:46.9><span>So vuṭṭhavāso ciṇṇacaraṇo …pe… jātimaraṇasaṁsāro, natthi tassa punabbhavoti—</span></div><p><div class=verse-container id=mnd14:46.10><span>natthi attā kuto nirattā vā. </span></div><p><div class=verse-container id=mnd14:47.1><span>Tenāha bhagavā—</span></div><p><div class=verse-container id=mnd14:48.1><span>“Ajjhattamevupasame, </span></div><p><div class=verse-container id=mnd14:48.2><span>Na aññato bhikkhu santimeseyya; </span></div><p><div class=verse-container id=mnd14:48.3><span>Ajjhattaṁ upasantassa, </span></div><p><div class=verse-container id=mnd14:48.4><span>Natthi attā kuto nirattā vā”ti. </span></div><p><div class=verse-container id=mnd14:49.1><span>Majjhe yathā samuddassa, </span></div><p><div class=verse-container id=mnd14:49.2><span>Ūmi no jāyatī ṭhito hoti; </span></div><p><div class=verse-container id=mnd14:49.3><span>Evaṁ ṭhito anejassa, </span></div><p><div class=verse-container id=mnd14:49.4><span>Ussadaṁ bhikkhu na kareyya kuhiñci. </span></div><p><div class=verse-container id=mnd14:50.1><span>Majjhe yathā samuddassa, ūmi no jāyatī ṭhito hotīti. </span></div><p><div class=verse-container id=mnd14:50.2><span>Samuddo caturāsītiyojanasahassāni ubbedhena gambhīro. </span></div><p><div class=verse-container id=mnd14:50.3><span>Heṭṭhā cattārīsayojanasahassāni udakaṁ macchakacchapehi kampati. </span></div><p><div class=verse-container id=mnd14:50.4><span>Upari cattārīsayojanasahassāni udakaṁ vātehi kampati. </span></div><p><div class=verse-container id=mnd14:50.5><span>Majjhe cattārīsayojanasahassāni udakaṁ na kampati na vikampati na calati na vedhati nappavedhati na sampavedhati. </span></div><p><div class=verse-container id=mnd14:50.6><span>Anerito aghaṭṭito acalito aluḷito abhanto vūpasanto tatra ūmi no jāyati, ṭhito hoti samuddoti. </span></div><p><div class=verse-container id=mnd14:50.7><span>Evampi majjhe yathā samuddassa ūmi no jāyatī ṭhito hoti. </span></div><p><div class=verse-container id=mnd14:51.1><span>Atha vā sattannaṁ pabbatānaṁ antarikāsu sattasīdantarā mahāsamuddā. </span></div><p><div class=verse-container id=mnd14:51.2><span>Tatra udakaṁ na kampati na vikampati na calati na vedhati nappavedhati na sampavedhati. </span></div><p><div class=verse-container id=mnd14:51.3><span>Anerito aghaṭṭito acalito aluḷito abhanto vūpasanto tatra ūmi no jāyati, ṭhito hoti samuddoti. </span></div><p><div class=verse-container id=mnd14:51.4><span>Evampi majjhe yathā samuddassa ūmi no jāyatī ṭhito hoti. </span></div><p><div class=verse-container id=mnd14:52.1><span>Evaṁ ṭhito anejassāti. </span></div><p><div class=verse-container id=mnd14:52.2><span>Evanti opammasampaṭipādanaṁ. </span></div><p><div class=verse-container id=mnd14:52.3><span>Ṭhitoti lābhepi na kampati, alābhepi na kampati, yasepi na kampati, ayasepi na kampati, pasaṁsāyapi na kampati, nindāyapi na kampati, sukhepi na kampati, dukkhepi na kampati na vikampati na calati na vedhati nappavedhati na sampavedhatīti—</span></div><p><div class=verse-container id=mnd14:52.4><span>evaṁ ṭhito. </span></div><p><div class=verse-container id=mnd14:52.5><span>Anejassāti ejā vuccati taṇhā. </span></div><p><div class=verse-container id=mnd14:52.6><span>Yo rāgo sārāgo …pe… abhijjhā lobho akusalamūlaṁ. </span></div><p><div class=verse-container id=mnd14:52.7><span>Yassesā ejā taṇhā pahīnā ucchinnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati anejo. </span></div><p><div class=verse-container id=mnd14:52.8><span>Ejāya pahīnattā anejo; </span></div><p><div class=verse-container id=mnd14:52.9><span>so lābhepi na iñjati, alābhepi na iñjati, yasepi na iñjati, ayasepi na iñjati, pasaṁsāyapi na iñjati, nindāyapi na iñjati, sukhepi na iñjati, dukkhepi na iñjati, na calati na vedhati nappavedhati na sampavedhatīti—</span></div><p><div class=verse-container id=mnd14:52.10><span>evaṁ ṭhito anejassa. </span></div><p><div class=verse-container id=mnd14:53.1><span>Ussadaṁ bhikkhu na kareyya kuhiñcīti. </span></div><p><div class=verse-container id=mnd14:53.2><span>Ussadāti sattussadā—</span></div><p><div class=verse-container id=mnd14:53.3><span>rāgussadaṁ, dosussadaṁ, mohussadaṁ, mānussadaṁ, diṭṭhussadaṁ, kilesussadaṁ, kammussadaṁ na kareyya na janeyya na sañjaneyya na nibbatteyya nābhinibbatteyya. </span></div><p><div class=verse-container id=mnd14:53.4><span>Kuhiñcīti kuhiñci kismiñci katthaci ajjhattaṁ vā bahiddhā vā ajjhattabahiddhā vāti—</span></div><p><div class=verse-container id=mnd14:53.5><span>ussadaṁ bhikkhu na kareyya kuhiñci. </span></div><p><div class=verse-container id=mnd14:54.1><span>Tenāha bhagavā—</span></div><p><div class=verse-container id=mnd14:55.1><span>“Majjhe yathā samuddassa, </span></div><p><div class=verse-container id=mnd14:55.2><span>Ūmi no jāyatī ṭhito hoti; </span></div><p><div class=verse-container id=mnd14:55.3><span>Evaṁ ṭhito anejassa, </span></div><p><div class=verse-container id=mnd14:55.4><span>Ussadaṁ bhikkhu na kareyya kuhiñcī”ti. </span></div><p><div class=verse-container id=mnd14:56.1><span>Akittayī vivaṭacakkhu, </span></div><p><div class=verse-container id=mnd14:56.2><span>Sakkhidhammaṁ parissayavinayaṁ; </span></div><p><div class=verse-container id=mnd14:56.3><span>Paṭipadaṁ vadehi bhaddante, </span></div><p><div class=verse-container id=mnd14:56.4><span>Pātimokkhaṁ atha vāpi samādhiṁ. </span></div><p><div class=verse-container id=mnd14:57.1><span>Akittayī vivaṭacakkhūti. </span></div><p><div class=verse-container id=mnd14:57.2><span>Akittayīti akittayi parikittayi ācikkhi desesi paññapesi paṭṭhapesi vivari vibhaji uttānimakāsi pakāsesīti akittayi. </span></div><p><div class=verse-container id=mnd14:57.3><span>Vivaṭacakkhūti bhagavā pañcahi cakkhūhi vivaṭacakkhu—</span></div><p><div class=verse-container id=mnd14:57.4><span>maṁsacakkhunāpi vivaṭacakkhu, dibbena cakkhunāpi vivaṭacakkhu, paññācakkhunāpi vivaṭacakkhu, buddhacakkhunāpi vivaṭacakkhu, samantacakkhunāpi vivaṭacakkhu. </span></div><p><div class=verse-container id=mnd14:58.1><span>Kathaṁ bhagavā maṁsacakkhunāpi vivaṭacakkhu? </span></div><p><div class=verse-container id=mnd14:58.2><span>Maṁsacakkhumhipi bhagavato pañca vaṇṇā saṁvijjanti—</span></div><p><div class=verse-container id=mnd14:58.3><span>nīlo ca vaṇṇo, pītako ca vaṇṇo, lohitako ca vaṇṇo, kaṇho ca vaṇṇo, odāto ca vaṇṇo. </span></div><p><div class=verse-container id=mnd14:58.4><span>Akkhilomāni ca bhagavato yattha ca akkhilomāni patiṭṭhitāni taṁ nīlaṁ hoti sunīlaṁ pāsādikaṁ dassaneyyaṁ umāpupphasamānaṁ. </span></div><p><div class=verse-container id=mnd14:58.5><span>Tassa parato pītakaṁ hoti supītakaṁ suvaṇṇavaṇṇaṁ pāsādikaṁ dassaneyyaṁ kaṇikārapupphasamānaṁ. </span></div><p><div class=verse-container id=mnd14:58.6><span>Ubhato ca akkhikūṭāni bhagavato lohitakāni honti sulohitakāni pāsādikāni dassaneyyāni indagopakasamānāni. </span></div><p><div class=verse-container id=mnd14:58.7><span>Majjhe kaṇhaṁ hoti sukaṇhaṁ alūkhaṁ siniddhaṁ pāsādikaṁ dassaneyyaṁ addāriṭṭhakasamānaṁ. </span></div><p><div class=verse-container id=mnd14:58.8><span>Tassa parato odātaṁ hoti suodātaṁ setaṁ paṇḍaraṁ pāsādikaṁ dassaneyyaṁ osadhitārakasamānaṁ. </span></div><p><div class=verse-container id=mnd14:58.9><span>Tena bhagavā pākatikena maṁsacakkhunā attabhāvapariyāpannena purimasucaritakammābhinibbattena samantā yojanaṁ passati divā ceva rattiñca. </span></div><p><div class=verse-container id=mnd14:58.10><span>Yadā hipi caturaṅgasamannāgato andhakāro hoti. </span></div><p><div class=verse-container id=mnd14:58.11><span>Sūriyo vā atthaṅgato hoti. </span></div><p><div class=verse-container id=mnd14:58.12><span>Kāḷapakkho ca uposatho hoti. </span></div><p><div class=verse-container id=mnd14:58.13><span>Tibbo ca vanasaṇḍo hoti. </span></div><p><div class=verse-container id=mnd14:58.14><span>Mahā ca kāḷamegho abbhuṭṭhito hoti. </span></div><p><div class=verse-container id=mnd14:58.15><span>Evarūpepi caturaṅgasamannāgate andhakāre samantā yojanaṁ passati. </span></div><p><div class=verse-container id=mnd14:58.16><span>Natthi so kuṭṭo vā kavāṭaṁ vā pākāro vā pabbato vā gaccho vā latā vā āvaraṇaṁ rūpānaṁ dassanāya. </span></div><p><div class=verse-container id=mnd14:58.17><span>Ekañce tilaphalaṁ nimittaṁ katvā tilavāhe pakkhipeyya. </span></div><p><div class=verse-container id=mnd14:58.18><span>Taññeva tilaphalaṁ uddhareyya. </span></div><p><div class=verse-container id=mnd14:58.19><span>Evaṁ parisuddhaṁ bhagavato pākatikaṁ maṁsacakkhu. </span></div><p><div class=verse-container id=mnd14:58.20><span>Evaṁ bhagavā maṁsacakkhunāpi vivaṭacakkhu. </span></div><p><div class=verse-container id=mnd14:59.1><span>Kathaṁ bhagavā dibbena cakkhunāpi vivaṭacakkhu? </span></div><p><div class=verse-container id=mnd14:59.2><span>Bhagavā dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate. </span></div><p><div class=verse-container id=mnd14:59.3><span>Yathākammūpage satte pajānāti—</span></div><p><div class=verse-container id=mnd14:59.4><span>“ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā, te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā. </span></div><p><div class=verse-container id=mnd14:59.5><span>Ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā, te kāyassa bhedā paraṁ maraṇā sugatiṁ saggaṁ lokaṁ upapannā”ti. </span></div><p><div class=verse-container id=mnd14:59.6><span>Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate; </span></div><p><div class=verse-container id=mnd14:59.7><span>yathākammūpage satte pajānāti. </span></div><p><div class=verse-container id=mnd14:59.8><span>Ākaṅkhamāno ca bhagavā ekampi lokadhātuṁ passeyya, dvepi lokadhātuyo passeyya, tissopi lokadhātuyo passeyya, catassopi lokadhātuyo passeyya, pañcapi lokadhātuyo passeyya, dasapi lokadhātuyo passeyya, vīsampi lokadhātuyo passeyya, tiṁsampi lokadhātuyo passeyya, cattālīsampi lokadhātuyo passeyya, paññāsampi lokadhātuyo passeyya, satampi lokadhātuyo passeyya, sahassimpi cūḷanikaṁ lokadhātuṁ passeyya, dvisahassimpi majjhimikaṁ lokadhātuṁ passeyya, tisahassimpi lokadhātuṁ passeyya, mahāsahassimpi lokadhātuṁ passeyya. </span></div><p><div class=verse-container id=mnd14:59.9><span>Yāvatakaṁ vā pana ākaṅkheyya tāvatakaṁ passeyya. </span></div><p><div class=verse-container id=mnd14:59.10><span>Evaṁ parisuddhaṁ bhagavato dibbacakkhu. </span></div><p><div class=verse-container id=mnd14:59.11><span>Evaṁ bhagavā dibbena cakkhunāpi vivaṭacakkhu. </span></div><p><div class=verse-container id=mnd14:60.1><span>Kathaṁ bhagavā paññācakkhunāpi vivaṭacakkhu? </span></div><p><div class=verse-container id=mnd14:60.2><span>Bhagavā mahāpañño puthupañño hāsapañño javanapañño tikkhapañño nibbedhikapañño paññāpabhedakusalo pabhinnañāṇo adhigatapaṭisambhido catuvesārajjappatto dasabaladhārī purisāsabho purisasīho purisanāgo purisājañño purisadhorayho anantañāṇo anantatejo anantayaso aḍḍho mahaddhano dhanavā netā vinetā anunetā paññāpetā anijjhāpetā pekkhetā pasādetā. </span></div><p><div class=verse-container id=mnd14:60.3><span>So hi bhagavā anuppannassa maggassa uppādetā, asañjātassa maggassa sañjanetā, anakkhātassa maggassa akkhātā, maggaññū maggavidū maggakovido maggānugā ca pana etarahi sāvakā viharanti pacchā samannāgatā. </span></div><p><div class=verse-container id=mnd14:61.1><span>So hi bhagavā jānaṁ jānāti passaṁ passati, cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato. </span></div><p><div class=verse-container id=mnd14:61.2><span>Natthi tassa bhagavato aññātaṁ adiṭṭhaṁ aviditaṁ asacchikataṁ aphassitaṁ paññāya. </span></div><p><div class=verse-container id=mnd14:61.3><span>Atītaṁ anāgataṁ paccuppannaṁ upādāya sabbe dhammā sabbākārena buddhassa bhagavato ñāṇamukhe āpāthaṁ āgacchanti. </span></div><p><div class=verse-container id=mnd14:61.4><span>Yaṁ kiñci neyyaṁ nāma atthi jānitabbaṁ attattho vā parattho vā ubhayattho vā diṭṭhadhammiko vā attho samparāyiko vā attho uttāno vā attho gambhīro vā attho gūḷho vā attho paṭicchanno vā attho neyyo vā attho nīto vā attho anavajjo vā attho nikkileso vā attho vodāno vā attho paramattho vā attho, sabbaṁ taṁ antobuddhañāṇe parivattati. </span></div><p><div class=verse-container id=mnd14:62.1><span>Sabbaṁ kāyakammaṁ buddhassa bhagavato ñāṇānuparivatti </span></div><p><div class=verse-container id=mnd14:62.2><span>sabbaṁ vacīkammaṁ … </span></div><p><div class=verse-container id=mnd14:62.3><span>sabbaṁ manokammaṁ … </span></div><p><div class=verse-container id=mnd14:62.4><span>atīte buddhassa bhagavato appaṭihataṁ ñāṇaṁ, anāgate paccuppanne appaṭihataṁ ñāṇaṁ. </span></div><p><div class=verse-container id=mnd14:62.5><span>Yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ; </span></div><p><div class=verse-container id=mnd14:62.6><span>neyyapariyantikaṁ ñāṇaṁ ñāṇapariyantikaṁ neyyaṁ, neyyaṁ atikkamitvā ñāṇaṁ nappavattati, ñāṇaṁ atikkamitvā neyyapatho natthi. </span></div><p><div class=verse-container id=mnd14:62.7><span>Aññamaññapariyantaṭṭhāyino te dhammā. </span></div><p><div class=verse-container id=mnd14:62.8><span>Yathā dvinnaṁ samuggapaṭalānaṁ sammāphusitānaṁ heṭṭhimaṁ samuggapaṭalaṁ uparimaṁ nātivattati, uparimaṁ samuggapaṭalaṁ heṭṭhimaṁ nātivattati, aññamaññapariyantaṭṭhāyino; </span></div><p><div class=verse-container id=mnd14:62.9><span>evamevaṁ buddhassa bhagavato neyyañca ñāṇañca aññamaññapariyantaṭṭhāyino. </span></div><p><div class=verse-container id=mnd14:62.10><span>Yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ; </span></div><p><div class=verse-container id=mnd14:62.11><span>neyyapariyantikaṁ ñāṇaṁ ñāṇapariyantikaṁ neyyaṁ. </span></div><p><div class=verse-container id=mnd14:62.12><span>Neyyaṁ atikkamitvā ñāṇaṁ nappavattati, ñāṇaṁ atikkamitvā neyyapatho natthi. </span></div><p><div class=verse-container id=mnd14:62.13><span>Aññamaññapariyantaṭṭhāyino te dhammā. </span></div><p><div class=verse-container id=mnd14:63.1><span>Sabbadhammesu buddhassa bhagavato ñāṇaṁ pavattati. </span></div><p><div class=verse-container id=mnd14:63.2><span>Sabbe dhammā buddhassa bhagavato āvajjanapaṭibaddhā ākaṅkhapaṭibaddhā manasikārapaṭibaddhā cittuppādapaṭibaddhā. </span></div><p><div class=verse-container id=mnd14:63.3><span>Sabbasattesu buddhassa bhagavato ñāṇaṁ pavattati. </span></div><p><div class=verse-container id=mnd14:63.4><span>Sabbesaṁ sattānaṁ bhagavā āsayaṁ jānāti, anusayaṁ jānāti, caritaṁ jānāti, adhimuttiṁ jānāti, apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbābhabbe satte pajānāti. </span></div><p><div class=verse-container id=mnd14:63.5><span>Sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati. </span></div><p><div class=verse-container id=mnd14:64.1><span>Yathā ye keci macchakacchapā antamaso timitimiṅgalaṁ upādāya antomahāsamudde parivattanti; </span></div><p><div class=verse-container id=mnd14:64.2><span>evamevaṁ sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati. </span></div><p><div class=verse-container id=mnd14:64.3><span>Yathā ye keci pakkhī antamaso garuḷaṁ venateyyaṁ upādāya ākāsassa padese parivattanti; </span></div><p><div class=verse-container id=mnd14:64.4><span>evamevaṁ yepi te sāriputtasamā paññāya tepi buddhañāṇassa padese parivattanti; </span></div><p><div class=verse-container id=mnd14:64.5><span>buddhañāṇaṁ devamanussānaṁ paññaṁ pharitvā abhibhavitvā tiṭṭhati. </span></div><p><div class=verse-container id=mnd14:64.6><span>Yepi te khattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā nipuṇā kataparappavādā vālavedhirūpā vobhindantā maññe caranti paññāgatena diṭṭhigatāni, te pañhaṁ abhisaṅkharitvā abhisaṅkharitvā tathāgataṁ upasaṅkamitvā pucchanti gūḷhāni ca paṭicchannāni ca. </span></div><p><div class=verse-container id=mnd14:64.7><span>Kathitā visajjitā ca te pañhā bhagavatā honti niddiṭṭhakāraṇā. </span></div><p><div class=verse-container id=mnd14:64.8><span>Upakkhittakā ca te bhagavato sampajjanti. </span></div><p><div class=verse-container id=mnd14:64.9><span>Atha kho bhagavā tattha atirocati yadidaṁ paññāyāti. </span></div><p><div class=verse-container id=mnd14:64.10><span>Evaṁ bhagavā paññācakkhunāpi vivaṭacakkhu. </span></div><p><div class=verse-container id=mnd14:65.1><span>Kathaṁ bhagavā buddhacakkhunāpi vivaṭacakkhu? </span></div><p><div class=verse-container id=mnd14:65.2><span>Bhagavā buddhacakkhunā lokaṁ volokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino viharante, appekacce na paralokavajjabhayadassāvino viharante. </span></div><p><div class=verse-container id=mnd14:65.3><span>Seyyathāpi nāma uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni udakā anuggatāni antonimuggaposīni, appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni samodakaṁ ṭhitāni, appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni udakā accuggamma tiṭṭhanti anupalittāni udakena; </span></div><p><div class=verse-container id=mnd14:65.4><span>evamevaṁ bhagavā buddhacakkhunā lokaṁ volokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino viharante, appekacce na paralokavajjabhayadassāvino viharante. </span></div><p><div class=verse-container id=mnd14:65.5><span>Jānāti bhagavā—</span></div><p><div class=verse-container id=mnd14:65.6><span>“ayaṁ puggalo rāgacarito, ayaṁ dosacarito, ayaṁ mohacarito, ayaṁ vitakkacarito, ayaṁ saddhācarito, ayaṁ ñāṇacarito”ti. </span></div><p><div class=verse-container id=mnd14:65.7><span>Rāgacaritassa bhagavā puggalassa asubhakathaṁ katheti; </span></div><p><div class=verse-container id=mnd14:65.8><span>dosacaritassa bhagavā puggalassa mettābhāvanaṁ ācikkhati; </span></div><p><div class=verse-container id=mnd14:65.9><span>mohacaritassa bhagavā puggalassa uddese paripucchāya kālena dhammassavane kālena dhammasākacchāya garusaṁvāse niveseti; </span></div><p><div class=verse-container id=mnd14:65.10><span>vitakkacaritassa bhagavā puggalassa ānāpānassatiṁ ācikkhati; </span></div><p><div class=verse-container id=mnd14:65.11><span>saddhācaritassa bhagavā puggalassa pasādanīyaṁ nimittaṁ ācikkhati buddhasubodhiṁ dhammasudhammataṁ saṅghasuppaṭipattiṁ sīlāni ca attano; </span></div><p><div class=verse-container id=mnd14:65.12><span>ñāṇacaritassa bhagavā puggalassa ācikkhati vipassanānimittaṁ aniccākāraṁ dukkhākāraṁ anattākāraṁ. </span></div><p><div class=verse-container id=mnd14:66.1><span>“Sele yathā pabbatamuddhaniṭṭhito, </span></div><p><div class=verse-container id=mnd14:66.2><span>Yathāpi passe janataṁ samantato; </span></div><p><div class=verse-container id=mnd14:66.3><span>Tathūpamaṁ dhammamayaṁ sumedha, </span></div><p><div class=verse-container id=mnd14:66.4><span>Pāsādamāruyha samantacakkhu; </span></div><p><div class=verse-container id=mnd14:66.5><span>Sokāvatiṇṇaṁ janatamapetasoko, </span></div><p><div class=verse-container id=mnd14:66.6><span>Avekkhassu jātijarābhibhūtan”ti. </span></div><p><div class=verse-container id=mnd14:67.1><span>Evaṁ bhagavā buddhacakkhunāpi vivaṭacakkhu. </span></div><p><div class=verse-container id=mnd14:68.1><span>Kathaṁ bhagavā samantacakkhunāpi vivaṭacakkhu? </span></div><p><div class=verse-container id=mnd14:68.2><span>Samantacakkhu vuccati sabbaññutañāṇaṁ. </span></div><p><div class=verse-container id=mnd14:68.3><span>Bhagavā sabbaññutañāṇena upeto samupeto upagato samupagato upapanno samupapanno samannāgato. </span></div><p><div class=verse-container id=mnd14:69.1><span>“Na tassa adiṭṭhamidhatthi kiñci, </span></div><p><div class=verse-container id=mnd14:69.2><span>Atho aviññātamajānitabbaṁ; </span></div><p><div class=verse-container id=mnd14:69.3><span>Sabbaṁ abhiññāsi yadatthi neyyaṁ, </span></div><p><div class=verse-container id=mnd14:69.4><span>Tathāgato tena samantacakkhū”ti. </span></div><p><div class=verse-container id=mnd14:70.1><span>Evaṁ bhagavā samantacakkhunāpi vivaṭacakkhūti—</span></div><p><div class=verse-container id=mnd14:70.2><span>akittayi vivaṭacakkhu. </span></div><p><div class=verse-container id=mnd14:71.1><span>Sakkhidhammaṁ parissayavinayanti. </span></div><p><div class=verse-container id=mnd14:71.2><span>Sakkhidhammanti na itihitihaṁ, na itikirāya, na paramparāya, na piṭakasampadāya, na takkahetu, na nayahetu, na ākāraparivitakkena, na diṭṭhinijjhānakkhantiyā sāmaṁ sayamabhiññātaṁ attapaccakkhaṁ dhammanti—</span></div><p><div class=verse-container id=mnd14:71.3><span>sakkhidhammaṁ. </span></div><p><div class=verse-container id=mnd14:71.4><span>Parissayavinayanti. </span></div><p><div class=verse-container id=mnd14:71.5><span>Parissayāti dve parissayā—</span></div><p><div class=verse-container id=mnd14:71.6><span>pākaṭaparissayā ca paṭicchannaparissayā ca. </span></div><p><div class=verse-container id=mnd14:71.7><span>Katame pākaṭaparissayā? </span></div><p><div class=verse-container id=mnd14:71.8><span>Sīhā byagghā dīpī acchā taracchā kokā mahiṁsā hatthī ahi vicchikā satapadī, corā vā assu mānavā vā katakammā vā akatakammā vā, cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍāho jaro kucchirogo mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā vitacchikā lohitapittaṁ madhumeho aṁsā piḷakā bhagandalā, pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā ābādhā opakkamikā ābādhā kammavipākajā ābādhā, sītaṁ uṇhaṁ jighacchā pipāsā uccāro passāvo ḍaṁsamakasavātātapasarīsapasamphassā iti vā—</span></div><p><div class=verse-container id=mnd14:71.9><span>ime vuccanti pākaṭaparissayā. </span></div><p><div class=verse-container id=mnd14:72.1><span>Katame paṭicchannaparissayā? </span></div><p><div class=verse-container id=mnd14:72.2><span>Kāyaduccaritaṁ vacīduccaritaṁ manoduccaritaṁ kāmacchandanīvaraṇaṁ byāpādanīvaraṇaṁ thinamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ rāgo doso moho kodho upanāho makkho paḷāso issā macchariyaṁ māyā sāṭheyyaṁ thambho sārambho māno atimāno mado pamādo, sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā—</span></div><p><div class=verse-container id=mnd14:72.3><span>ime vuccanti paṭicchannaparissayā. </span></div><p><div class=verse-container id=mnd14:73.1><span>Parissayāti kenaṭṭhena parissayā? </span></div><p><div class=verse-container id=mnd14:73.2><span>Parisahantīti parissayā, parihānāya saṁvattantīti parissayā, tatrāsayāti parissayā. </span></div><p><div class=verse-container id=mnd14:73.3><span>Kathaṁ parisahantīti parissayā? </span></div><p><div class=verse-container id=mnd14:73.4><span>Te parissayā taṁ puggalaṁ sahanti parisahanti abhibhavanti ajjhottharanti pariyādiyanti maddanti. </span></div><p><div class=verse-container id=mnd14:73.5><span>Evaṁ parisahantīti—</span></div><p><div class=verse-container id=mnd14:73.6><span>parissayā. </span></div><p><div class=verse-container id=mnd14:74.1><span>Kathaṁ parihānāya saṁvattantīti parissayā? </span></div><p><div class=verse-container id=mnd14:74.2><span>Te parissayā kusalānaṁ dhammānaṁ antarāyāya parihānāya saṁvattanti. </span></div><p><div class=verse-container id=mnd14:74.3><span>Katamesaṁ kusalānaṁ dhammānaṁ? </span></div><p><div class=verse-container id=mnd14:74.4><span>Sammāpaṭipadāya anulomapaṭipadāya apaccanīkapaṭipadāya aviruddhapaṭipadāya anvatthapaṭipadāya dhammānudhammapaṭipadāya sīlesu paripūrakāritāya indriyesu guttadvāratāya bhojane mattaññutāya jāgariyānuyogassa satisampajaññassa catunnaṁ satipaṭṭhānānaṁ bhāvanānuyogassa catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassa bhāvanānuyogassa—</span></div><p><div class=verse-container id=mnd14:74.5><span>imesaṁ kusalānaṁ dhammānaṁ antarāyāya parihānāya saṁvattanti. </span></div><p><div class=verse-container id=mnd14:74.6><span>Evampi parihānāya saṁvattantīti—</span></div><p><div class=verse-container id=mnd14:74.7><span>parissayā. </span></div><p><div class=verse-container id=mnd14:75.1><span>Kathaṁ tatrāsayāti parissayā? </span></div><p><div class=verse-container id=mnd14:75.2><span>Tatthete pāpakā akusalā dhammā uppajjanti attabhāvasannissayā. </span></div><p><div class=verse-container id=mnd14:75.3><span>Yathā bile bilāsayā pāṇā sayanti, dake dakāsayā pāṇā sayanti, vane vanāsayā pāṇā sayanti, rukkhe rukkhāsayā pāṇā sayanti; </span></div><p><div class=verse-container id=mnd14:75.4><span>evamevaṁ tatthete pāpakā akusalā dhammā uppajjanti attabhāvasannissayāti. </span></div><p><div class=verse-container id=mnd14:75.5><span>Evampi tatrāsayāti—</span></div><p><div class=verse-container id=mnd14:75.6><span>parissayā. </span></div><p><div class=verse-container id=mnd14:76.1><span>Vuttañhetaṁ bhagavatā—</span></div><p><div class=verse-container id=mnd14:76.2><span>“sāntevāsiko, bhikkhave, bhikkhu sācariyako dukkhaṁ na phāsu viharati. </span></div><p><div class=verse-container id=mnd14:76.3><span>Kathañca, bhikkhave, bhikkhu sāntevāsiko sācariyako dukkhaṁ na phāsu viharati? </span></div><p><div class=verse-container id=mnd14:76.4><span>Idha, bhikkhave, bhikkhuno cakkhunā rūpaṁ disvā uppajjanti pāpakā akusalā dhammā sarasaṅkappā saṁyojaniyā, tyassa anto vasanti anvāssavanti pāpakā akusalā dhammāti. </span></div><p><div class=verse-container id=mnd14:76.5><span>Tasmā sāntevāsikoti vuccati. </span></div><p><div class=verse-container id=mnd14:76.6><span>Te naṁ samudācaranti, samudācaranti naṁ pāpakā akusalā dhammāti. </span></div><p><div class=verse-container id=mnd14:76.7><span>Tasmā sācariyakoti vuccati. </span></div><p><div class=verse-container id=mnd14:77.1><span>Puna caparaṁ, bhikkhave, bhikkhuno sotena saddaṁ sutvā …pe… </span></div><p><div class=verse-container id=mnd14:77.2><span>ghānena gandhaṁ ghāyitvā … </span></div><p><div class=verse-container id=mnd14:77.3><span>jivhāya rasaṁ sāyitvā … </span></div><p><div class=verse-container id=mnd14:77.4><span>kāyena phoṭṭhabbaṁ phusitvā … </span></div><p><div class=verse-container id=mnd14:77.5><span>manasā dhammaṁ viññāya uppajjanti pāpakā akusalā dhammā sarasaṅkappā saṁyojaniyā, tyassa anto vasanti anvāssavanti pāpakā akusalā dhammāti. </span></div><p><div class=verse-container id=mnd14:77.6><span>Tasmā sāntevāsikoti vuccati. </span></div><p><div class=verse-container id=mnd14:77.7><span>Te naṁ samudācaranti, samudācaranti naṁ pāpakā akusalā dhammāti. </span></div><p><div class=verse-container id=mnd14:77.8><span>Tasmā sācariyakoti vuccati. </span></div><p><div class=verse-container id=mnd14:77.9><span>Evaṁ kho, bhikkhave, bhikkhu sāntevāsiko sācariyako dukkhaṁ na phāsu viharatī”ti. </span></div><p><div class=verse-container id=mnd14:77.10><span>Evampi tatrāsayāti—</span></div><p><div class=verse-container id=mnd14:77.11><span>parissayā. </span></div><p><div class=verse-container id=mnd14:78.1><span>Vuttañhetaṁ bhagavatā—</span></div><p><div class=verse-container id=mnd14:78.2><span>“tayome, bhikkhave, antarāmalā antarāamittā antarāsapattā antarāvadhakā antarāpaccatthikā. </span></div><p><div class=verse-container id=mnd14:78.3><span>Katame tayo? </span></div><p><div class=verse-container id=mnd14:78.4><span>Lobho, bhikkhave, antarāmalo antarāamitto antarāsapatto antarāvadhako antarāpaccatthiko; </span></div><p><div class=verse-container id=mnd14:78.5><span>doso, bhikkhave …pe… </span></div><p><div class=verse-container id=mnd14:78.6><span>moho, bhikkhave, antarāmalo antarāamitto antarāsapatto antarāvadhako antarāpaccatthiko. </span></div><p><div class=verse-container id=mnd14:78.7><span>Ime kho, bhikkhave, tayo antarāmalā antarāamittā antarāsapattā antarāvadhakā antarāpaccatthikāti. </span></div><p><div class=verse-container id=mnd14:79.1><span>Anatthajanano lobho, </span></div><p><div class=verse-container id=mnd14:79.2><span>lobho cittappakopano; </span></div><p><div class=verse-container id=mnd14:79.3><span>Bhayamantarato jātaṁ, </span></div><p><div class=verse-container id=mnd14:79.4><span>taṁ jano nāvabujjhati. </span></div><p><div class=verse-container id=mnd14:80.1><span>Luddho atthaṁ na jānāti, </span></div><p><div class=verse-container id=mnd14:80.2><span>luddho dhammaṁ na passati; </span></div><p><div class=verse-container id=mnd14:80.3><span>Andhantamaṁ tadā hoti, </span></div><p><div class=verse-container id=mnd14:80.4><span>yaṁ lobho sahate naraṁ. </span></div><p><div class=verse-container id=mnd14:81.1><span>Anatthajanano doso, </span></div><p><div class=verse-container id=mnd14:81.2><span>doso cittappakopano; </span></div><p><div class=verse-container id=mnd14:81.3><span>Bhayamantarato jātaṁ, </span></div><p><div class=verse-container id=mnd14:81.4><span>taṁ jano nāvabujjhati. </span></div><p><div class=verse-container id=mnd14:82.1><span>Kuddho atthaṁ na jānāti, </span></div><p><div class=verse-container id=mnd14:82.2><span>kuddho dhammaṁ na passati; </span></div><p><div class=verse-container id=mnd14:82.3><span>Andhantamaṁ tadā hoti, </span></div><p><div class=verse-container id=mnd14:82.4><span>yaṁ doso sahate naraṁ. </span></div><p><div class=verse-container id=mnd14:83.1><span>Anatthajanano moho, </span></div><p><div class=verse-container id=mnd14:83.2><span>moho cittappakopano; </span></div><p><div class=verse-container id=mnd14:83.3><span>Bhayamantarato jātaṁ, </span></div><p><div class=verse-container id=mnd14:83.4><span>taṁ jano nāvabujjhati. </span></div><p><div class=verse-container id=mnd14:84.1><span>Mūḷho atthaṁ na jānāti, </span></div><p><div class=verse-container id=mnd14:84.2><span>mūḷho dhammaṁ na passati; </span></div><p><div class=verse-container id=mnd14:84.3><span>Andhantamaṁ tadā hoti, </span></div><p><div class=verse-container id=mnd14:84.4><span>yaṁ moho sahate naran”ti. </span></div><p><div class=verse-container id=mnd14:85.1><span>Evampi tatrāsayāti—</span></div><p><div class=verse-container id=mnd14:85.2><span>parissayā. </span></div><p><div class=verse-container id=mnd14:86.1><span>Vuttañhetaṁ bhagavatā—</span></div><p><div class=verse-container id=mnd14:86.2><span>“tayo kho, mahārāja, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya. </span></div><p><div class=verse-container id=mnd14:86.3><span>Katame tayo? </span></div><p><div class=verse-container id=mnd14:86.4><span>Lobho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya; </span></div><p><div class=verse-container id=mnd14:86.5><span>doso kho, mahārāja …pe… </span></div><p><div class=verse-container id=mnd14:86.6><span>moho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya. </span></div><p><div class=verse-container id=mnd14:86.7><span>Ime kho, mahārāja, tayo purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya. </span></div><p><div class=verse-container id=mnd14:87.1><span>Lobho doso ca moho ca, </span></div><p><div class=verse-container id=mnd14:87.2><span>purisaṁ pāpacetasaṁ; </span></div><p><div class=verse-container id=mnd14:87.3><span>Hiṁsanti attasambhūtā, </span></div><p><div class=verse-container id=mnd14:87.4><span>tacasāraṁva samphalan”ti. </span></div><p><div class=verse-container id=mnd14:88.1><span>Evampi tatrāsayāti—</span></div><p><div class=verse-container id=mnd14:88.2><span>parissayā. </span></div><p><div class=verse-container id=mnd14:89.1><span>Vuttañhetaṁ bhagavatā—</span></div><p><div class=verse-container id=mnd14:90.1><span>“Rāgo ca doso ca itonidānā, </span></div><p><div class=verse-container id=mnd14:90.2><span>Aratī ratī lomahaṁso itojā; </span></div><p><div class=verse-container id=mnd14:90.3><span>Ito samuṭṭhāya manovitakkā, </span></div><p><div class=verse-container id=mnd14:90.4><span>Kumārakā dhaṅkamivossajantī”ti. </span></div><p><div class=verse-container id=mnd14:91.1><span>Evampi tatrāsayāti—</span></div><p><div class=verse-container id=mnd14:91.2><span>parissayā. </span></div><p><div class=verse-container id=mnd14:92.1><span>Parissayavinayanti parissayavinayaṁ parissayappahānaṁ parissayavūpasamaṁ parissayapaṭinissaggaṁ parissayapaṭipassaddhiṁ amataṁ nibbānanti—</span></div><p><div class=verse-container id=mnd14:92.2><span>sakkhidhammaṁ parissayavinayaṁ. </span></div><p><div class=verse-container id=mnd14:93.1><span>Paṭipadaṁ vadehi bhaddanteti. </span></div><p><div class=verse-container id=mnd14:93.2><span>Paṭipadaṁ vadehi—</span></div><p><div class=verse-container id=mnd14:93.3><span>sammāpaṭipadaṁ anulomapaṭipadaṁ apaccanīkapaṭipadaṁ aviruddhapaṭipadaṁ anvatthapaṭipadaṁ dhammānudhammapaṭipadaṁ sīlesu paripūrakāritaṁ indriyesu guttadvārataṁ bhojane mattaññutaṁ jāgariyānuyogaṁ satisampajaññaṁ cattāro satipaṭṭhāne cattāro sammappadhāne cattāro iddhipāde pañcindriyāni pañca balāni satta bojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ vadehi ācikkha desehi paññapehi paṭṭhapehi vivara vibhaja uttānīkarohi pakāsehīti—</span></div><p><div class=verse-container id=mnd14:93.4><span>paṭipadaṁ vadehi. </span></div><p><div class=verse-container id=mnd14:93.5><span>Bhaddanteti so nimmito buddhaṁ bhagavantaṁ ālapati. </span></div><p><div class=verse-container id=mnd14:93.6><span>Atha vā yaṁ tvaṁ dhammaṁ ācikkhasi desesi paññapesi paṭṭhapesi vivari vibhaji uttānīakāsi pakāsesi sabbaṁ taṁ sundaraṁ bhaddakaṁ kalyāṇaṁ anavajjaṁ sevitabbanti—</span></div><p><div class=verse-container id=mnd14:93.7><span>paṭipadaṁ vadehi bhaddante. </span></div><p><div class=verse-container id=mnd14:94.1><span>Pātimokkhaṁ atha vāpi samādhinti. </span></div><p><div class=verse-container id=mnd14:94.2><span>Pātimokkhanti sīlaṁ patiṭṭhā ādi caraṇaṁ saṁyamo saṁvaro mukhaṁ pamukhaṁ kusalānaṁ dhammānaṁ samāpattiyā. </span></div><p><div class=verse-container id=mnd14:94.3><span>Atha vāpi samādhinti yā cittassa ṭhiti saṇṭhiti avaṭṭhiti avisāhāro avikkhepo avisāhatamānasatā samatho samādhindriyaṁ samādhibalaṁ sammāsamādhīti—</span></div><p><div class=verse-container id=mnd14:94.4><span>pātimokkhaṁ atha vāpi samādhiṁ. </span></div><p><div class=verse-container id=mnd14:95.1><span>Tenāha so nimmito—</span></div><p><div class=verse-container id=mnd14:96.1><span>“Akittayī vivaṭacakkhu, </span></div><p><div class=verse-container id=mnd14:96.2><span>Sakkhidhammaṁ parissayavinayaṁ; </span></div><p><div class=verse-container id=mnd14:96.3><span>Paṭipadaṁ vadehi bhaddante, </span></div><p><div class=verse-container id=mnd14:96.4><span>Pātimokkhaṁ atha vāpi samādhin”ti. </span></div><p><div class=verse-container id=mnd14:97.1><span>Cakkhūhi neva lolassa, </span></div><p><div class=verse-container id=mnd14:97.2><span>Gāmakathāya āvaraye sotaṁ; </span></div><p><div class=verse-container id=mnd14:97.3><span>Rase ca nānugijjheyya, </span></div><p><div class=verse-container id=mnd14:97.4><span>Na ca mamāyetha kiñci lokasmiṁ. </span></div><p><div class=verse-container id=mnd14:98.1><span>Cakkhūhi neva lolassāti. </span></div><p><div class=verse-container id=mnd14:98.2><span>Kathaṁ cakkhuloloti? </span></div><p><div class=verse-container id=mnd14:98.3><span>Idhekacco cakkhuloliyena samannāgato hoti—</span></div><p><div class=verse-container id=mnd14:98.4><span>“adiṭṭhaṁ dakkhitabbaṁ, diṭṭhaṁ samatikkamitabban”ti ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anavaṭṭhitacārikaṁ anuyutto ca hoti rūpassa dassanāya. </span></div><p><div class=verse-container id=mnd14:98.5><span>Evampi cakkhulolo hoti. </span></div><p><div class=verse-container id=mnd14:99.1><span>Atha vā bhikkhu antaragharaṁ paviṭṭho vīthiṁ paṭipanno asaṁvuto gacchati hatthiṁ olokento, assaṁ olokento, rathaṁ olokento, pattiṁ olokento, itthiyo olokento, purise olokento, kumārake olokento, kumārikāyo olokento, antarāpaṇaṁ olokento, gharamukhāni olokento, uddhaṁ olokento, adho olokento, disāvidisaṁ vipekkhamāno gacchati. </span></div><p><div class=verse-container id=mnd14:99.2><span>Evampi cakkhulolo hoti. </span></div><p><div class=verse-container id=mnd14:100.1><span>Atha vā bhikkhu cakkhunā rūpaṁ disvā nimittaggāhī hoti anubyañjanaggāhī. </span></div><p><div class=verse-container id=mnd14:100.2><span>Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya na paṭipajjati, na rakkhati cakkhundriyaṁ, cakkhundriye na saṁvaraṁ āpajjati. </span></div><p><div class=verse-container id=mnd14:100.3><span>Evampi cakkhulolo hoti. </span></div><p><div class=verse-container id=mnd14:101.1><span>Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti, seyyathidaṁ—</span></div><p><div class=verse-container id=mnd14:101.2><span>naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūṇaṁ sobhanakaṁ caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahiṁsayuddhaṁ usabhayuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ anīkadassanaṁ iti vā. </span></div><p><div class=verse-container id=mnd14:101.3><span>Evampi cakkhulolo hoti. </span></div><p><div class=verse-container id=mnd14:102.1><span>Kathaṁ na cakkhulolo hoti? </span></div><p><div class=verse-container id=mnd14:102.2><span>Idha bhikkhu antaragharaṁ paviṭṭho vīthiṁ paṭipanno saṁvuto gacchati na hatthiṁ olokento, na assaṁ olokento, na rathaṁ olokento, na pattiṁ olokento, na itthiyo olokento, na purise olokento, na kumārake olokento, na kumārikāyo olokento, na antarāpaṇaṁ olokento, na gharamukhāni olokento, na uddhaṁ olokento, na adho olokento, na disāvidisāvipekkhamāno gacchati. </span></div><p><div class=verse-container id=mnd14:102.3><span>Evampi na cakkhulolo hoti. </span></div><p><div class=verse-container id=mnd14:103.1><span>Atha vā bhikkhu cakkhunā rūpaṁ disvā na nimittaggāhī hoti nānubyañjanaggāhī. </span></div><p><div class=verse-container id=mnd14:103.2><span>Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati. </span></div><p><div class=verse-container id=mnd14:103.3><span>Evampi na cakkhulolo hoti. </span></div><p><div class=verse-container id=mnd14:104.1><span>Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ ananuyuttā viharanti, seyyathidaṁ—</span></div><p><div class=verse-container id=mnd14:104.2><span>naccaṁ gītaṁ vāditaṁ pekkhaṁ akkhānaṁ …pe… </span></div><p><div class=verse-container id=mnd14:104.3><span>anīkadassanaṁ iti vā. </span></div><p><div class=verse-container id=mnd14:104.4><span>Evarūpā visūkadassanā paṭivirato hoti. </span></div><p><div class=verse-container id=mnd14:104.5><span>Evampi na cakkhulolo hoti. </span></div><p><div class=verse-container id=mnd14:105.1><span>Cakkhūhi neva lolassāti. </span></div><p><div class=verse-container id=mnd14:105.2><span>Cakkhuloliyaṁ pajaheyya vinodeyya byantiṁ kareyya anabhāvaṁ gameyya, cakkhuloliyā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span></div><p><div class=verse-container id=mnd14:105.3><span>cakkhūhi neva lolassa. </span></div><p><div class=verse-container id=mnd14:106.1><span>Gāmakathāya āvaraye sotanti. </span></div><p><div class=verse-container id=mnd14:106.2><span>Gāmakathā vuccati bāttiṁsa tiracchānakathā, seyyathidaṁ—</span></div><p><div class=verse-container id=mnd14:106.3><span>rājakathā corakathā mahāmattakathā senākathā bhayakathā yuddhakathā annakathā pānakathā vatthakathā yānakathā sayanakathā mālākathā gandhakathā ñātikathā gāmakathā nigamakathā nagarakathā janapadakathā itthikathā sūrakathā visikhākathā kumbhaṭṭhānakathā pubbapetakathā nānattakathā lokakkhāyikā samuddakkhāyikā itibhavābhavakathā iti vā. </span></div><p><div class=verse-container id=mnd14:106.4><span>Gāmakathāya āvaraye sotanti. </span></div><p><div class=verse-container id=mnd14:106.5><span>Gāmakathāya sotaṁ āvareyya nivāreyya saṁvareyya rakkheyya gopeyya pidaheyya pacchindeyyāti—</span></div><p><div class=verse-container id=mnd14:106.6><span>gāmakathāya āvaraye sotaṁ. </span></div><p><div class=verse-container id=mnd14:107.1><span>Rase ca nānugijjheyyāti. </span></div><p><div class=verse-container id=mnd14:107.2><span>Rase cāti mūlaraso khandharaso tacaraso pattaraso puppharaso phalaraso ambilaṁ madhuraṁ tittakaṁ kaṭukaṁ loṇikaṁ khārikaṁ lambikaṁ kasāvo sādu asādu sītaṁ uṇhaṁ. </span></div><p><div class=verse-container id=mnd14:107.3><span>Santeke samaṇabrāhmaṇā rasagiddhā; </span></div><p><div class=verse-container id=mnd14:107.4><span>te jivhaggena rasaggāni pariyesantā āhiṇḍanti, te ambilaṁ labhitvā anambilaṁ pariyesanti, anambilaṁ labhitvā ambilaṁ pariyesanti …pe… </span></div><p><div class=verse-container id=mnd14:107.5><span>sītaṁ labhitvā uṇhaṁ pariyesanti, uṇhaṁ labhitvā sītaṁ pariyesanti. </span></div><p><div class=verse-container id=mnd14:107.6><span>Te yaṁ yaṁ labhitvā tena tena na tussanti, aparāparaṁ pariyesanti, manāpikesu rasesu rattā giddhā gadhitā mucchitā ajjhosannā laggā laggitā palibuddhā. </span></div><p><div class=verse-container id=mnd14:107.7><span>Yassesā rasataṇhā pahīnā samucchinnā …pe… ñāṇagginā daḍḍhā, so paṭisaṅkhā yoniso āhāraṁ āhāreti neva davāya …pe… </span></div><p><div class=verse-container id=mnd14:107.8><span>anavajjatā ca phāsuvihāro cāti. </span></div><p><div class=verse-container id=mnd14:108.1><span>Yathā vaṇaṁ ālimpeyya yāvadeva āruhaṇatthāya, yathā vā pana akkhaṁ abbhañjeyya yāvadeva bhārassa nittharaṇatthāya, yathā vā puttamaṁsaṁ āhāraṁ āhāreyya yāvadeva kantārassa nittharaṇatthāya; </span></div><p><div class=verse-container id=mnd14:108.2><span>evamevaṁ bhikkhu paṭisaṅkhā yoniso āhāraṁ āhāreti neva davāya …pe… </span></div><p><div class=verse-container id=mnd14:108.3><span>anavajjatā ca phāsuvihāro cāti rasataṇhaṁ pajaheyya vinodeyya byantiṁ kareyya anabhāvaṁ gameyya, rasataṇhāya ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span></div><p><div class=verse-container id=mnd14:108.4><span>rase ca nānugijjheyya. </span></div><p><div class=verse-container id=mnd14:109.1><span>Na ca mamāyetha kiñci lokasminti. </span></div><p><div class=verse-container id=mnd14:109.2><span>Mamattāti dve mamattā—</span></div><p><div class=verse-container id=mnd14:109.3><span>taṇhāmamattañca diṭṭhimamattañca …pe… </span></div><p><div class=verse-container id=mnd14:109.4><span>idaṁ taṇhāmamattaṁ …pe… </span></div><p><div class=verse-container id=mnd14:109.5><span>idaṁ diṭṭhimamattaṁ. </span></div><p><div class=verse-container id=mnd14:109.6><span>Taṇhāmamattaṁ pahāya diṭṭhimamattaṁ paṭinissajjitvā cakkhuṁ na mamāyeyya na gaṇheyya na parāmaseyya nābhiniviseyya; </span></div><p><div class=verse-container id=mnd14:109.7><span>sotaṁ … ghānaṁ … jivhaṁ … kāyaṁ … rūpe … </span></div><p><div class=verse-container id=mnd14:109.8><span>sadde … gandhe … rase … phoṭṭhabbe … kulaṁ … gaṇaṁ … āvāsaṁ … lābhaṁ … yasaṁ … pasaṁsaṁ … sukhaṁ … cīvaraṁ … piṇḍapātaṁ … senāsanaṁ … gilānapaccayabhesajjaparikkhāraṁ … </span></div><p><div class=verse-container id=mnd14:109.9><span>kāmadhātuṁ … rūpadhātuṁ … arūpadhātuṁ … kāmabhavaṁ … rūpabhavaṁ … arūpabhavaṁ … saññābhavaṁ … asaññābhavaṁ … nevasaññānāsaññābhavaṁ … </span></div><p><div class=verse-container id=mnd14:109.10><span>ekavokārabhavaṁ … catuvokārabhavaṁ … pañcavokārabhavaṁ … </span></div><p><div class=verse-container id=mnd14:109.11><span>atītaṁ … anāgataṁ … paccuppannaṁ … </span></div><p><div class=verse-container id=mnd14:109.12><span>diṭṭhasutamutaviññātabbe dhamme na mamāyeyya na gaṇheyya na parāmaseyya nābhiniviseyya. </span></div><p><div class=verse-container id=mnd14:109.13><span>Kiñcīti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ. </span></div><p><div class=verse-container id=mnd14:109.14><span>Lokasminti apāyaloke …pe… āyatanaloketi—</span></div><p><div class=verse-container id=mnd14:109.15><span>na ca mamāyetha kiñci lokasmiṁ. </span></div><p><div class=verse-container id=mnd14:110.1><span>Tenāha bhagavā—</span></div><p><div class=verse-container id=mnd14:111.1><span>“Cakkhūhi neva lolassa, </span></div><p><div class=verse-container id=mnd14:111.2><span>Gāmakathāya āvaraye sotaṁ; </span></div><p><div class=verse-container id=mnd14:111.3><span>Rase ca nānugijjheyya, </span></div><p><div class=verse-container id=mnd14:111.4><span>Na ca mamāyetha kiñci lokasmin”ti. </span></div><p><div class=verse-container id=mnd14:112.1><span>Phassena yadā phuṭṭhassa, </span></div><p><div class=verse-container id=mnd14:112.2><span>Paridevaṁ bhikkhu na kareyya kuhiñci; </span></div><p><div class=verse-container id=mnd14:112.3><span>Bhavañca nābhijappeyya, </span></div><p><div class=verse-container id=mnd14:112.4><span>Bheravesu ca na sampavedheyya. </span></div><p><div class=verse-container id=mnd14:113.1><span>Phassena yadā phuṭṭhassāti. </span></div><p><div class=verse-container id=mnd14:113.2><span>Phassoti rogaphasso. </span></div><p><div class=verse-container id=mnd14:113.3><span>Rogaphassena phuṭṭho pareto samohito samannāgato assa; </span></div><p><div class=verse-container id=mnd14:113.4><span>cakkhurogena phuṭṭho pareto samohito samannāgato assa, sotarogena …pe… </span></div><p><div class=verse-container id=mnd14:113.5><span>ghānarogena … jivhārogena … kāyarogena … sīsarogena … kaṇṇarogena … mukharogena … dantarogena … kāsena … sāsena … pināsena … ḍāhena … jarena … kucchirogena … mucchāya … pakkhandikāya … sūlāya … visūcikāya … kuṭṭhena … gaṇḍena … kilāsena … sosena … apamārena … dadduyā … kaṇḍuyā … kacchuyā … rakhasāya … vitacchikāya … lohitena … pittena … madhumehena … aṁsāya … piḷakāya … bhagandalāya … pittasamuṭṭhānena ābādhena … semhasamuṭṭhānena ābādhena … vātasamuṭṭhānena ābādhena … sannipātikena ābādhena … utupariṇāmajena ābādhena … visamaparihārajena ābādhena … opakkamikena ābādhena … kammavipākajena ābādhena … sītena … uṇhena … jighacchāya … pipāsāya … uccārena … passāvena … ḍaṁsamakasavātātapasarīsapasamphassehi phuṭṭho pareto samohito samannāgato assāti—</span></div><p><div class=verse-container id=mnd14:113.6><span>phassena yadā phuṭṭhassa. </span></div><p><div class=verse-container id=mnd14:114.1><span>Paridevaṁ bhikkhu na kareyya kuhiñcīti. </span></div><p><div class=verse-container id=mnd14:114.2><span>Ādevaṁ paridevaṁ ādevanaṁ paridevanaṁ ādevitattaṁ paridevitattaṁ vācā palāpaṁ vippalāpaṁ lālappaṁ lālappāyanaṁ lālappāyitattaṁ na kareyya na janeyya na sañjaneyya na nibbatteyya nābhinibbatteyya. </span></div><p><div class=verse-container id=mnd14:114.3><span>Kuhiñcīti kuhiñci kimhici katthaci ajjhattaṁ vā bahiddhā vā ajjhattabahiddhā vāti—</span></div><p><div class=verse-container id=mnd14:114.4><span>paridevaṁ bhikkhu na kareyya kuhiñci. </span></div><p><div class=verse-container id=mnd14:115.1><span>Bhavañca nābhijappeyyāti. </span></div><p><div class=verse-container id=mnd14:115.2><span>Kāmabhavaṁ na jappeyya, rūpabhavaṁ na jappeyya, arūpabhavaṁ na jappeyya na pajappeyya nābhijappeyyāti—</span></div><p><div class=verse-container id=mnd14:115.3><span>bhavañca nābhijappeyya. </span></div><p><div class=verse-container id=mnd14:116.1><span>Bheravesu ca na sampavedheyyāti. </span></div><p><div class=verse-container id=mnd14:116.2><span>Bheravāti ekenākārena bhayampi bheravampi taññeva. </span></div><p><div class=verse-container id=mnd14:116.3><span>Vuttañhetaṁ bhagavatā—</span></div><p><div class=verse-container id=mnd14:116.4><span>“etaṁ nūna taṁ bhayabheravaṁ āgacchatī”ti. </span></div><p><div class=verse-container id=mnd14:116.5><span>Bahiddhārammaṇaṁ vuttaṁ sīhā byagghā dīpī acchā taracchā kokā mahiṁsā assā hatthī ahi vicchikā satapadī, corā vā assu mānavā vā katakammā vā akatakammā vā. </span></div><p><div class=verse-container id=mnd14:116.6><span>Athāparena ākārena bhayaṁ vuccati ajjhattikaṁ cittasamuṭṭhānaṁ bhayaṁ bhayānakaṁ chambhitattaṁ lomahaṁso cetaso ubbego utrāso, jātibhayaṁ jarābhayaṁ byādhibhayaṁ maraṇabhayaṁ rājabhayaṁ corabhayaṁ aggibhayaṁ udakabhayaṁ attānuvādabhayaṁ parānuvādabhayaṁ daṇḍabhayaṁ duggatibhayaṁ ūmibhayaṁ kumbhīlabhayaṁ āvaṭṭabhayaṁ susukābhayaṁ ājīvikabhayaṁ asilokabhayaṁ parisāya sārajjabhayaṁ madanabhayaṁ duggatibhayaṁ bhayaṁ bhayānakaṁ chambhitattaṁ lomahaṁso cetaso ubbego utrāso. </span></div><p><div class=verse-container id=mnd14:116.7><span>Bheravesu ca na sampavedheyyāti bherave passitvā vā suṇitvā vā na vedheyya na pavedheyya na sampavedheyya na taseyya na uttaseyya na paritaseyya na bhāyeyya na santāsaṁ āpajjeyya, abhīrū assa achambhī anutrāsī apalāyī, pahīnabhayabheravo vigatalomahaṁso vihareyyāti—</span></div><p><div class=verse-container id=mnd14:116.8><span>bheravesu ca na sampavedheyya. </span></div><p><div class=verse-container id=mnd14:117.1><span>Tenāha bhagavā—</span></div><p><div class=verse-container id=mnd14:118.1><span>“Phassena yadā phuṭṭhassa, </span></div><p><div class=verse-container id=mnd14:118.2><span>Paridevaṁ bhikkhu na kareyya kuhiñci; </span></div><p><div class=verse-container id=mnd14:118.3><span>Bhavañca nābhijappeyya, </span></div><p><div class=verse-container id=mnd14:118.4><span>Bheravesu ca na sampavedheyyā”ti. </span></div><p><div class=verse-container id=mnd14:119.1><span>Annānamatho pānānaṁ, </span></div><p><div class=verse-container id=mnd14:119.2><span>Khādanīyānamathopi vatthānaṁ; </span></div><p><div class=verse-container id=mnd14:119.3><span>Laddhā na sannidhiṁ kayirā, </span></div><p><div class=verse-container id=mnd14:119.4><span>Na ca parittase tāni alabhamāno. </span></div><p><div class=verse-container id=mnd14:120.1><span>Annānamatho pānānaṁ, khādanīyānamathopi vatthānanti. </span></div><p><div class=verse-container id=mnd14:120.2><span>Annānanti odano kummāso sattu maccho maṁsaṁ. </span></div><p><div class=verse-container id=mnd14:120.3><span>Pānānanti aṭṭha pānāni—</span></div><p><div class=verse-container id=mnd14:120.4><span>ambapānaṁ, jambupānaṁ, cocapānaṁ, mocapānaṁ, madhupānaṁ, muddikapānaṁ, sālūkapānaṁ, phārusakapānaṁ. </span></div><p><div class=verse-container id=mnd14:120.5><span>Aparānipi aṭṭha pānāni—</span></div><p><div class=verse-container id=mnd14:120.6><span>kosambapānaṁ, kolapānaṁ, badarapānaṁ, ghatapānaṁ, telapānaṁ, payopānaṁ, yāgupānaṁ, rasapānaṁ. </span></div><p><div class=verse-container id=mnd14:120.7><span>Khādanīyānanti piṭṭhakhajjakaṁ, pūvakhajjakaṁ, mūlakhajjakaṁ, tacakhajjakaṁ, pattakhajjakaṁ, pupphakhajjakaṁ, phalakhajjakaṁ. </span></div><p><div class=verse-container id=mnd14:120.8><span>Vatthānanti cha cīvarāni—</span></div><p><div class=verse-container id=mnd14:120.9><span>khomaṁ, kappāsikaṁ, koseyyaṁ, kambalaṁ, sāṇaṁ, bhaṅganti—</span></div><p><div class=verse-container id=mnd14:120.10><span>annānamatho pānānaṁ khādanīyānamathopi vatthānaṁ. </span></div><p><div class=verse-container id=mnd14:121.1><span>Laddhā na sannidhiṁ kayirāti. </span></div><p><div class=verse-container id=mnd14:121.2><span>Laddhāti laddhā labhitvā adhigantvā vinditvā paṭilabhitvā na kuhanāya, na lapanāya, na nemittikatāya, na nippesikatāya, na lābhena lābhaṁ nijigīsanatāya, na dārudānena, na veḷudānena, na pattadānena, na pupphadānena, na phaladānena, na sinānadānena, na cuṇṇadānena, na mattikādānena, na dantakaṭṭhadānena, na mukhodakadānena, na cāṭukamyatāya, na muggasūpyatāya, na pāribhaṭyatāya, na pīṭhamaddikatāya, na vatthuvijjāya, na tiracchānavijjāya, na aṅgavijjāya, na nakkhattavijjāya, na dūtagamanena, na pahiṇagamanena, na jaṅghapesaniyena, na vejjakammena, na navakammena, na piṇḍapaṭipiṇḍakena, na dānānuppadānena dhammena samena laddhā labhitvā adhigantvā vinditvā paṭilabhitvāti—</span></div><p><div class=verse-container id=mnd14:121.3><span>laddhā. </span></div><p><div class=verse-container id=mnd14:121.4><span>Na sannidhiṁ kayirāti annasannidhiṁ pānasannidhiṁ vatthasannidhiṁ yānasannidhiṁ sayanasannidhiṁ gandhasannidhiṁ āmisasannidhiṁ na kareyya na janeyya na sañjaneyya na nibbatteyya nābhinibbatteyyāti—</span></div><p><div class=verse-container id=mnd14:121.5><span>laddhā na sannidhiṁ kayirā. </span></div><p><div class=verse-container id=mnd14:122.1><span>Na ca parittase tāni alabhamānoti. </span></div><p><div class=verse-container id=mnd14:122.2><span>Annaṁ vā na labhāmi, pānaṁ vā na labhāmi, vatthaṁ vā na labhāmi, kulaṁ vā na labhāmi, gaṇaṁ vā na labhāmi, āvāsaṁ vā na labhāmi, lābhaṁ vā na labhāmi, yasaṁ vā na labhāmi, pasaṁsaṁ vā na labhāmi, sukhaṁ vā na labhāmi, cīvaraṁ vā na labhāmi, piṇḍapātaṁ vā na labhāmi, senāsanaṁ vā na labhāmi, gilānapaccayabhesajjaparikkhāraṁ vā na labhāmi, gilānupaṭṭhākaṁ vā na labhāmi, “appaññātomhī”ti na taseyya na uttaseyya na parittaseyya na bhāyeyya na santāsaṁ āpajjeyya, abhīrū assa achambhī anutrāsī apalāyī, pahīnabhayabheravo vigatalomahaṁso vihareyyāti—</span></div><p><div class=verse-container id=mnd14:122.3><span>na ca parittase tāni alabhamāno. </span></div><p><div class=verse-container id=mnd14:123.1><span>Tenāha bhagavā—</span></div><p><div class=verse-container id=mnd14:124.1><span>“Annānamatho pānānaṁ, </span></div><p><div class=verse-container id=mnd14:124.2><span>Khādanīyānamathopi vatthānaṁ; </span></div><p><div class=verse-container id=mnd14:124.3><span>Laddhā na sannidhiṁ kayirā, </span></div><p><div class=verse-container id=mnd14:124.4><span>Na ca parittase tāni alabhamāno”ti. </span></div><p><div class=verse-container id=mnd14:125.1><span>Jhāyī na pādalolassa, </span></div><p><div class=verse-container id=mnd14:125.2><span>Virame kukkuccā nappamajjeyya; </span></div><p><div class=verse-container id=mnd14:125.3><span>Athāsanesu sayanesu, </span></div><p><div class=verse-container id=mnd14:125.4><span>Appasaddesu bhikkhu vihareyya. </span></div><p><div class=verse-container id=mnd14:126.1><span>Jhāyī na pādalolassāti. </span></div><p><div class=verse-container id=mnd14:126.2><span>Jhāyīti paṭhamenapi jhānena jhāyī, dutiyenapi jhānena jhāyī, tatiyenapi jhānena jhāyī, catutthenapi jhānena jhāyī, savitakkasavicārenapi jhānena jhāyī, avitakkavicāramattenapi jhānena jhāyī, avitakkaavicārenapi jhānena jhāyī, sappītikenapi jhānena jhāyī, nippītikenapi jhānena jhāyī, pītisahagatenapi jhānena jhāyī, sātasahagatenapi jhānena jhāyī, sukhasahagatenapi jhānena jhāyī, upekkhāsahagatenapi jhānena jhāyī, suññatenapi jhānena jhāyī, animittenapi jhānena jhāyī, appaṇihitenapi jhānena jhāyī, lokiyenapi jhānena jhāyī, lokuttarenapi jhānena jhāyī, jhānarato ekattamanuyutto paramatthagarukoti—</span></div><p><div class=verse-container id=mnd14:126.3><span>jhāyī. </span></div><p><div class=verse-container id=mnd14:127.1><span>Na pādalolassāti. </span></div><p><div class=verse-container id=mnd14:127.2><span>Kathaṁ pādalolo hoti? </span></div><p><div class=verse-container id=mnd14:127.3><span>Idhekacco pādaloliyena samannāgato hoti ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anavaṭṭhitacārikaṁ anuyutto viharati. </span></div><p><div class=verse-container id=mnd14:127.4><span>Evampi pādalolo hoti. </span></div><p><div class=verse-container id=mnd14:128.1><span>Atha vā bhikkhu antopi saṅghārāme pādaloliyena samannāgato hoti. </span></div><p><div class=verse-container id=mnd14:128.2><span>Na atthahetu na kāraṇahetu uddhato avūpasantacitto pariveṇato pariveṇaṁ gacchati, vihārato vihāraṁ gacchati, aḍḍhayogato aḍḍhayogaṁ gacchati, pāsādato pāsādaṁ gacchati, hammiyato hammiyaṁ gacchati, guhāya guhaṁ gacchati, leṇato leṇaṁ gacchati, kuṭito kuṭiṁ gacchati, kūṭāgārato kūṭāgāraṁ gacchati, aṭṭato aṭṭaṁ gacchati, māḷato māḷaṁ gacchati, uddaṇḍato uddaṇḍaṁ gacchati, upaṭṭhānasālato upaṭṭhānasālaṁ gacchati, maṇḍalamāḷato maṇḍalamāḷaṁ gacchati, rukkhamūlato rukkhamūlaṁ gacchati. </span></div><p><div class=verse-container id=mnd14:128.3><span>Yattha vā pana bhikkhū nisīdanti tahiṁ gacchati, tattha ekassa vā dutiyo hoti, dvinnaṁ vā tatiyo hoti, tiṇṇaṁ vā catuttho hoti. </span></div><p><div class=verse-container id=mnd14:128.4><span>Tattha bahuṁ samphappalāpaṁ palapati, seyyathidaṁ—</span></div><p><div class=verse-container id=mnd14:128.5><span>rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ yānakathaṁ sayanakathaṁ mālākathaṁ gandhakathaṁ ñātikathaṁ gāmakathaṁ nigamakathaṁ nagarakathaṁ janapadakathaṁ itthikathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ iti bhavābhavakathaṁ iti vā. </span></div><p><div class=verse-container id=mnd14:128.6><span>Evampi pādalolo hoti. </span></div><p><div class=verse-container id=mnd14:129.1><span>Na pādalolassāti. </span></div><p><div class=verse-container id=mnd14:129.2><span>Pādaloliyaṁ pajaheyya vinodeyya byantiṁ kareyya anabhāvaṁ gameyya, pādaloliyā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyya careyya vicareyya iriyeyya vatteyya pāleyya yapeyya yāpeyya, paṭisallānārāmo assa paṭisallānarato ajjhattaṁ cetosamathamanuyutto anirākatajjhāno vipassanāya samannāgato brūhetā suññāgārānaṁ jhāyī jhānarato ekattamanuyutto paramatthagarukoti—</span></div><p><div class=verse-container id=mnd14:129.3><span>jhāyī na pādalolassa. </span></div><p><div class=verse-container id=mnd14:130.1><span>Virame kukkuccā nappamajjeyyāti. </span></div><p><div class=verse-container id=mnd14:130.2><span>Kukkuccanti hatthakukkuccampi kukkuccaṁ, pādakukkuccampi kukkuccaṁ, hatthapādakukkuccampi kukkuccaṁ, akappiye kappiyasaññitā, kappiye akappiyasaññitā, vikāle kālasaññitā, kāle vikālasaññitā, avajje vajjasaññitā, vajje avajjasaññitā, yaṁ evarūpaṁ kukkuccaṁ kukkuccāyanā kukkuccāyitattaṁ cetaso vippaṭisāro manovilekho—</span></div><p><div class=verse-container id=mnd14:130.3><span>idaṁ vuccati kukkuccaṁ. </span></div><p><div class=verse-container id=mnd14:131.1><span>Api ca dvīhi kāraṇehi uppajjati kukkuccaṁ cetaso vippaṭisāro manovilekho—</span></div><p><div class=verse-container id=mnd14:131.2><span>katattā ca akatattā ca. </span></div><p><div class=verse-container id=mnd14:131.3><span>Kathaṁ katattā ca akatattā ca uppajjati kukkuccaṁ cetaso vippaṭisāro manovilekho? </span></div><p><div class=verse-container id=mnd14:131.4><span>“Kataṁ me kāyaduccaritaṁ, akataṁ me kāyasucaritan”ti uppajjati kukkuccaṁ cetaso vippaṭisāro manovilekho, </span></div><p><div class=verse-container id=mnd14:131.5><span>“kataṁ me vacīduccaritaṁ, akataṁ me vacīsucaritan”ti uppajjati kukkuccaṁ cetaso vippaṭisāro manovilekho, </span></div><p><div class=verse-container id=mnd14:131.6><span>“kataṁ me manoduccaritaṁ, akataṁ me manosucaritaṁ …pe… </span></div><p><div class=verse-container id=mnd14:131.7><span>“kato me pāṇātipāto, akatā me pāṇātipātā veramaṇī”ti uppajjati kukkuccaṁ …pe… manovilekho, </span></div><p><div class=verse-container id=mnd14:131.8><span>“kataṁ me adinnādānaṁ … </span></div><p><div class=verse-container id=mnd14:131.9><span>kato me kāmesumicchācāro … </span></div><p><div class=verse-container id=mnd14:131.10><span>kato me musāvādo … </span></div><p><div class=verse-container id=mnd14:131.11><span>katā me pisuṇā vācā … </span></div><p><div class=verse-container id=mnd14:131.12><span>katā me pharusā vācā … </span></div><p><div class=verse-container id=mnd14:131.13><span>kato me samphappalāpo … </span></div><p><div class=verse-container id=mnd14:131.14><span>katā me abhijjhā … </span></div><p><div class=verse-container id=mnd14:131.15><span>kato me byāpādo … </span></div><p><div class=verse-container id=mnd14:131.16><span>katā me micchādiṭṭhi, akatā me sammādiṭṭhī”ti uppajjati kukkuccaṁ cetaso vippaṭisāro manovilekho. </span></div><p><div class=verse-container id=mnd14:131.17><span>Evaṁ katattā ca akatattā ca uppajjati kukkuccaṁ cetaso vippaṭisāro manovilekho. </span></div><p><div class=verse-container id=mnd14:132.1><span>Atha vā “sīlesumhi na paripūrakārī”ti uppajjati kukkuccaṁ cetaso vippaṭisāro manovilekho, </span></div><p><div class=verse-container id=mnd14:132.2><span>“indriyesumhi aguttadvāro”ti …pe… </span></div><p><div class=verse-container id=mnd14:132.3><span>“bhojane amattaññumhī”ti … </span></div><p><div class=verse-container id=mnd14:132.4><span>“jāgariyaṁ ananuyuttomhī”ti … </span></div><p><div class=verse-container id=mnd14:132.5><span>“na satisampajaññena samannāgatomhī”ti … </span></div><p><div class=verse-container id=mnd14:132.6><span>“abhāvitā me cattāro satipaṭṭhānā”ti … </span></div><p><div class=verse-container id=mnd14:132.7><span>“abhāvitā me cattāro sammappadhānā”ti … </span></div><p><div class=verse-container id=mnd14:132.8><span>“abhāvitā me cattāro iddhipādā”ti … </span></div><p><div class=verse-container id=mnd14:132.9><span>“abhāvitāni me pañcindriyānī”ti … </span></div><p><div class=verse-container id=mnd14:132.10><span>“abhāvitāni me pañca balānī”ti … </span></div><p><div class=verse-container id=mnd14:132.11><span>“abhāvitā me satta bojjhaṅgā”ti … </span></div><p><div class=verse-container id=mnd14:132.12><span>“abhāvito me ariyo aṭṭhaṅgiko maggo”ti … </span></div><p><div class=verse-container id=mnd14:132.13><span>“dukkhaṁ me apariññātan”ti … </span></div><p><div class=verse-container id=mnd14:132.14><span>“samudayo me appahīno”ti … </span></div><p><div class=verse-container id=mnd14:132.15><span>“maggo me abhāvito”ti … </span></div><p><div class=verse-container id=mnd14:132.16><span>“nirodho me asacchikato”ti uppajjati kukkuccaṁ cetaso vippaṭisāro manovilekho. </span></div><p><div class=verse-container id=mnd14:132.17><span>Virame kukkuccāti kukkuccā ārameyya virameyya paṭivirameyya kukkuccaṁ pajaheyya vinodeyya byantiṁ kareyya anabhāvaṁ gameyya. </span></div><p><div class=verse-container id=mnd14:132.18><span>Kukkuccā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span></div><p><div class=verse-container id=mnd14:132.19><span>virame kukkuccā. </span></div><p><div class=verse-container id=mnd14:133.1><span>Nappamajjeyyāti sakkaccakārī assa sātaccakārī aṭṭhitakārī anolīnavuttiko anikkhittacchando anikkhittadhuro appamādo kusalesu dhammesu. </span></div><p><div class=verse-container id=mnd14:133.2><span>“Kadāhaṁ aparipūraṁ vā sīlakkhandhaṁ paripūreyyaṁ, paripūraṁ vā sīlakkhandhaṁ tattha tattha paññāya anuggaṇheyyan”ti? </span></div><p><div class=verse-container id=mnd14:133.3><span>Yo tattha chando ca vāyāmo ca ussāho ca ussoḷhī ca thāmo ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesu. </span></div><p><div class=verse-container id=mnd14:133.4><span>“Kadāhaṁ aparipūraṁ vā samādhikkhandhaṁ …pe… </span></div><p><div class=verse-container id=mnd14:133.5><span>paññākkhandhaṁ … </span></div><p><div class=verse-container id=mnd14:133.6><span>vimuttikkhandhaṁ … </span></div><p><div class=verse-container id=mnd14:133.7><span>vimuttiñāṇadassanakkhandhaṁ … </span></div><p><div class=verse-container id=mnd14:133.8><span>kadāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ vā nirodhaṁ sacchikareyyan”ti? </span></div><p><div class=verse-container id=mnd14:133.9><span>Yo tattha chando ca vāyāmo ca ussāho ca ussoḷhī ca thāmo ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesūti—</span></div><p><div class=verse-container id=mnd14:133.10><span>virame kukkuccā nappamajjeyya. </span></div><p><div class=verse-container id=mnd14:134.1><span>Athāsanesu sayanesu, appasaddesu bhikkhu vihareyyāti. </span></div><p><div class=verse-container id=mnd14:134.2><span>Athāti padasandhi …pe… </span></div><p><div class=verse-container id=mnd14:134.3><span>āsanaṁ vuccati yattha nisīdati—</span></div><p><div class=verse-container id=mnd14:134.4><span>mañco pīṭhaṁ bhisi taṭṭikā cammakhaṇḍo tiṇasanthāro paṇṇasanthāro palālasanthāro. </span></div><p><div class=verse-container id=mnd14:134.5><span>Sayanaṁ vuccati senāsanaṁ vihāro aḍḍhayogo pāsādo hammiyaṁ guhāti—</span></div><p><div class=verse-container id=mnd14:134.6><span>athāsanesu sayanesu. </span></div><p><div class=verse-container id=mnd14:135.1><span>Appasaddesu bhikkhu vihareyyāti. </span></div><p><div class=verse-container id=mnd14:135.2><span>Appasaddesu appanigghosesu vijanavātesu manussarāhasseyyakesu paṭisallānasāruppesu senāsanesu careyya vicareyya vihareyya iriyeyya vatteyya pāleyya yapeyya yāpeyyāti—</span></div><p><div class=verse-container id=mnd14:135.3><span>athāsanesu sayanesu appasaddesu bhikkhu vihareyya. </span></div><p><div class=verse-container id=mnd14:136.1><span>Tenāha bhagavā—</span></div><p><div class=verse-container id=mnd14:137.1><span>“Jhāyī na pādalolassa, </span></div><p><div class=verse-container id=mnd14:137.2><span>Virame kukkuccā nappamajjeyya; </span></div><p><div class=verse-container id=mnd14:137.3><span>Athāsanesu sayanesu, </span></div><p><div class=verse-container id=mnd14:137.4><span>Appasaddesu bhikkhu vihareyyā”ti. </span></div><p><div class=verse-container id=mnd14:138.1><span>Niddaṁ na bahulīkareyya, </span></div><p><div class=verse-container id=mnd14:138.2><span>Jāgariyaṁ bhajeyya ātāpī; </span></div><p><div class=verse-container id=mnd14:138.3><span>Tandiṁ māyaṁ hassaṁ khiḍḍaṁ, </span></div><p><div class=verse-container id=mnd14:138.4><span>Methunaṁ vippajahe savibhūsaṁ. </span></div><p><div class=verse-container id=mnd14:139.1><span>Niddaṁ na bahulīkareyyāti. </span></div><p><div class=verse-container id=mnd14:139.2><span>Rattindivaṁ chakoṭṭhāsaṁ kāretvā pañcakoṭṭhāsaṁ paṭijaggeyya ekakoṭṭhāsaṁ nippajjeyyāti—</span></div><p><div class=verse-container id=mnd14:139.3><span>niddaṁ na bahulīkareyya. </span></div><p><div class=verse-container id=mnd14:140.1><span>Jāgariyaṁ bhajeyya ātāpīti. </span></div><p><div class=verse-container id=mnd14:140.2><span>Idha bhikkhu divasaṁ caṅkamena nisajjāya āvaraṇīyehi dhammehi cittaṁ parisodheyya, rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheyya, rattiyā majjhimaṁ yāmaṁ dakkhiṇena passena sīhaseyyaṁ kappeyya pādepādaṁ accādhāya sato sampajāno uṭṭhānasaññaṁ manasikaritvā, rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ parisodheyya. </span></div><p><div class=verse-container id=mnd14:141.1><span>Jāgariyaṁ bhajeyyāti jāgariyaṁ bhajeyya sambhajeyya seveyya niseveyya saṁseveyya paṭiseveyyāti—</span></div><p><div class=verse-container id=mnd14:141.2><span>jāgariyaṁ bhajeyya. </span></div><p><div class=verse-container id=mnd14:142.1><span>Ātāpīti. </span></div><p><div class=verse-container id=mnd14:142.2><span>Ātappaṁ vuccati vīriyaṁ. </span></div><p><div class=verse-container id=mnd14:142.3><span>Yo cetasiko vīriyārambho nikkamo parakkamo uyyāmo vāyāmo ussāho ussoḷhī thāmo ṭhiti asithilaparakkamatā anikkhittacchandatā anikkhittadhuratā dhurasampaggaho vīriyaṁ vīriyindriyaṁ vīriyabalaṁ sammāvāyāmo. </span></div><p><div class=verse-container id=mnd14:142.4><span>Iminā ātāpena upeto samupeto upagato samupagato upapanno samupapanno samannāgato so vuccati ātāpīti—</span></div><p><div class=verse-container id=mnd14:142.5><span>jāgariyaṁ bhajeyya ātāpī. </span></div><p><div class=verse-container id=mnd14:143.1><span>Tandiṁ māyaṁ hassaṁ khiḍḍaṁ, methunaṁ vippajahe savibhūsanti. </span></div><p><div class=verse-container id=mnd14:143.2><span>Tandīti tandī tandiyanā tandiyitattaṁ tandimanakatā ālasyaṁ ālasyāyanā ālasyāyitattaṁ. </span></div><p><div class=verse-container id=mnd14:143.3><span>Māyā vuccati vañcanikā cariyā. </span></div><p><div class=verse-container id=mnd14:143.4><span>Idhekacco kāyena duccaritaṁ caritvā … </span></div><p><div class=verse-container id=mnd14:143.5><span>vācāya …pe… </span></div><p><div class=verse-container id=mnd14:143.6><span>manasā duccaritaṁ caritvā tassa paṭicchādanahetu pāpikaṁ icchaṁ paṇidahati. </span></div><p><div class=verse-container id=mnd14:143.7><span>Mā maṁ jaññāti icchati, mā maṁ jaññāti saṅkappeti, mā maṁ jaññāti vācaṁ bhāsati, mā maṁ jaññāti kāyena parakkamati. </span></div><p><div class=verse-container id=mnd14:143.8><span>Yā evarūpā māyāvitā accasarā vañcanā nikati nikiraṇā pariharaṇā gūhanā parigūhanā chādanā paricchādanā anuttānikammaṁ anāvikammaṁ vocchādanā pāpakiriyā—</span></div><p><div class=verse-container id=mnd14:143.9><span>ayaṁ vuccati māyā. </span></div><p><div class=verse-container id=mnd14:143.10><span>Hassanti idhekacco ativelaṁ dantavidaṁsakaṁ hasati. </span></div><p><div class=verse-container id=mnd14:143.11><span>Vuttañhetaṁ bhagavatā—</span></div><p><div class=verse-container id=mnd14:143.12><span>“komārakamidaṁ, bhikkhave, ariyassa vinaye yadidaṁ ativelaṁ dantavidaṁsakaṁ hasitan”ti. </span></div><p><div class=verse-container id=mnd14:144.1><span>Khiḍḍāti dve khiḍḍā—</span></div><p><div class=verse-container id=mnd14:144.2><span>kāyikā ca khiḍḍā vācasikā ca khiḍḍā. </span></div><p><div class=verse-container id=mnd14:144.3><span>Katamā kāyikā khiḍḍā? </span></div><p><div class=verse-container id=mnd14:144.4><span>Hatthīhipi kīḷanti, assehipi kīḷanti, rathehipi kīḷanti, dhanūhipi kīḷanti, aṭṭhapadehipi kīḷanti, dasapadehipi kīḷanti, ākāsepi kīḷanti, parihārapathepi kīḷanti, santikāyapi kīḷanti, khalikāyapi kīḷanti, ghaṭikāyapi kīḷanti, salākahatthenapi kīḷanti, akkhenapi kīḷanti, paṅkacīrenapi kīḷanti, vaṅkakenapi kīḷanti, mokkhacikāyapi kīḷanti, ciṅgulakenapi kīḷanti, pattāḷhakenapi kīḷanti, rathakenapi kīḷanti, dhanukenapi kīḷanti, akkharikāyapi kīḷanti, manesikāyapi kīḷanti, yathāvajjenapi kīḷanti—</span></div><p><div class=verse-container id=mnd14:144.5><span>ayaṁ kāyikā khiḍḍā. </span></div><p><div class=verse-container id=mnd14:144.6><span>Katamā vācasikā khiḍḍā? </span></div><p><div class=verse-container id=mnd14:144.7><span>Mukhabherikaṁ mukhālambaraṁ mukhaḍiṇḍimakaṁ mukhavalimakaṁ mukhabheruḷakaṁ mukhadaddarikaṁ nāṭakaṁ lāpaṁ gītaṁ davakammaṁ—</span></div><p><div class=verse-container id=mnd14:144.8><span>ayaṁ vācasikā khiḍḍā. </span></div><p><div class=verse-container id=mnd14:145.1><span>Methunadhammo nāma yo so asaddhammo gāmadhammo vasaladhammo duṭṭhullo odakantiko rahasso dvayaṁdvayasamāpatti. </span></div><p><div class=verse-container id=mnd14:145.2><span>Kiṅkāraṇā vuccati methunadhammo? </span></div><p><div class=verse-container id=mnd14:145.3><span>Ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṅkāraṇā vuccati methunadhammo. </span></div><p><div class=verse-container id=mnd14:145.4><span>Yathā ubho kalahakārakā methunakāti vuccanti, ubho bhaṇḍanakārakā … ubho bhassakārakā … ubho adhikaraṇakārakā … ubho vivādakārakā … ubho vādino … ubho sallāpakā methunakāti vuccanti; </span></div><p><div class=verse-container id=mnd14:145.5><span>evamevaṁ ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṅkāraṇā vuccati methunadhammo. </span></div><p><div class=verse-container id=mnd14:146.1><span>Vibhūsāti dve vibhūsā—</span></div><p><div class=verse-container id=mnd14:146.2><span>atthi agāriyassa vibhūsā, atthi pabbajitassa vibhūsā. </span></div><p><div class=verse-container id=mnd14:146.3><span>Katamā agāriyassa vibhūsā? </span></div><p><div class=verse-container id=mnd14:146.4><span>Kesā ca massu ca mālā ca gandhā ca vilepanā ca ābharaṇā ca pilandhanā ca vatthañca sayanāsanañca veṭhanañca ucchādanaṁ parimaddanaṁ nhāpanaṁ sambāhanaṁ ādāsaṁ añjanaṁ mālāvilepanaṁ mukhacuṇṇakaṁ mukhalepaṁ hatthabandhaṁ sikhābandhaṁ daṇḍanāḷiyaṁ khaggaṁ chattaṁ citrā upāhanā uṇhīsaṁ maṇiṁ vāḷabījaniṁ odātāni vatthāni dīghadasāni iti vā—</span></div><p><div class=verse-container id=mnd14:146.5><span>ayaṁ agāriyassa vibhūsā. </span></div><p><div class=verse-container id=mnd14:146.6><span>Katamā pabbajitassa vibhūsā? </span></div><p><div class=verse-container id=mnd14:146.7><span>Cīvaramaṇḍanā pattamaṇḍanā senāsanamaṇḍanā imassa vā pūtikāyassa bāhirānaṁ vā parikkhārānaṁ maṇḍanā vibhūsanā keḷanā parikeḷanā gedhitatā gedhitattaṁ capalatā cāpalyaṁ—</span></div><p><div class=verse-container id=mnd14:146.8><span>ayaṁ pabbajitassa vibhūsā. </span></div><p><div class=verse-container id=mnd14:147.1><span>Tandiṁ māyaṁ hassaṁ khiḍḍaṁ, methunaṁ vippajahe savibhūsanti. </span></div><p><div class=verse-container id=mnd14:147.2><span>Tandiñca māyañca hassañca khiḍḍañca methunadhammañca savibhūsaṁ saparivāraṁ saparibhaṇḍaṁ saparikkhāraṁ pajaheyya vinodeyya byantiṁ kareyya anabhāvaṁ gameyyāti—</span></div><p><div class=verse-container id=mnd14:147.3><span>tandiṁ māyaṁ hassaṁ khiḍḍaṁ, methunaṁ vippajahe savibhūsaṁ. </span></div><p><div class=verse-container id=mnd14:148.1><span>Tenāha bhagavā—</span></div><p><div class=verse-container id=mnd14:149.1><span>“Niddaṁ na bahulīkareyya, </span></div><p><div class=verse-container id=mnd14:149.2><span>Jāgariyaṁ bhajeyya ātāpī; </span></div><p><div class=verse-container id=mnd14:149.3><span>Tandiṁ māyaṁ hassaṁ khiḍḍaṁ, </span></div><p><div class=verse-container id=mnd14:149.4><span>Methunaṁ vippajahe savibhūsan”ti. </span></div><p><div class=verse-container id=mnd14:150.1><span>Āthabbaṇaṁ supinaṁ lakkhaṇaṁ, </span></div><p><div class=verse-container id=mnd14:150.2><span>No vidahe athopi nakkhattaṁ; </span></div><p><div class=verse-container id=mnd14:150.3><span>Virutañca gabbhakaraṇaṁ, </span></div><p><div class=verse-container id=mnd14:150.4><span>Tikicchaṁ māmako na seveyya. </span></div><p><div class=verse-container id=mnd14:151.1><span>Āthabbaṇaṁ supinaṁ lakkhaṇaṁ, no vidahe athopi nakkhattanti. </span></div><p><div class=verse-container id=mnd14:151.2><span>Āthabbaṇikā āthabbaṇaṁ payojenti, nagare vā ruddhe saṅgāme vā paccupaṭṭhite parasenapaccatthikesu paccāmittesu ītiṁ uppādenti, upaddavaṁ uppādenti, rogaṁ uppādenti, pajjarakaṁ karonti, sūlaṁ karonti, visūcikaṁ karonti, pakkhandikaṁ karonti. </span></div><p><div class=verse-container id=mnd14:151.3><span>Evaṁ āthabbaṇikā āthabbaṇaṁ payojenti. </span></div><p><div class=verse-container id=mnd14:152.1><span>Supinapāṭhakā supinaṁ ādisanti, yo pubbaṇhasamayaṁ supinaṁ passati, evaṁ vipāko hoti. </span></div><p><div class=verse-container id=mnd14:152.2><span>Yo majjhanhikasamayaṁ supinaṁ passati, evaṁ vipāko hoti. </span></div><p><div class=verse-container id=mnd14:152.3><span>Yo sāyanhasamayaṁ supinaṁ passati, evaṁ vipāko hoti. </span></div><p><div class=verse-container id=mnd14:152.4><span>Yo purime yāme … </span></div><p><div class=verse-container id=mnd14:152.5><span>yo majjhime yāme … </span></div><p><div class=verse-container id=mnd14:152.6><span>yo pacchime yāme … </span></div><p><div class=verse-container id=mnd14:152.7><span>yo dakkhiṇena passena nipanno … </span></div><p><div class=verse-container id=mnd14:152.8><span>yo vāmena passena nipanno … </span></div><p><div class=verse-container id=mnd14:152.9><span>yo uttānaṁ nipanno … </span></div><p><div class=verse-container id=mnd14:152.10><span>yo avakujja nipanno … </span></div><p><div class=verse-container id=mnd14:152.11><span>yo candaṁ passati … </span></div><p><div class=verse-container id=mnd14:152.12><span>yo sūriyaṁ passati … </span></div><p><div class=verse-container id=mnd14:152.13><span>yo mahāsamuddaṁ passati … </span></div><p><div class=verse-container id=mnd14:152.14><span>yo sineruṁ pabbatarājānaṁ passati … </span></div><p><div class=verse-container id=mnd14:152.15><span>yo hatthiṁ passati … </span></div><p><div class=verse-container id=mnd14:152.16><span>yo assaṁ passati … </span></div><p><div class=verse-container id=mnd14:152.17><span>yo rathaṁ passati … </span></div><p><div class=verse-container id=mnd14:152.18><span>yo pattiṁ passati … </span></div><p><div class=verse-container id=mnd14:152.19><span>yo senābyūhaṁ passati … </span></div><p><div class=verse-container id=mnd14:152.20><span>yo ārāmarāmaṇeyyakaṁ passati … </span></div><p><div class=verse-container id=mnd14:152.21><span>yo vanarāmaṇeyyakaṁ passati … </span></div><p><div class=verse-container id=mnd14:152.22><span>yo bhūmirāmaṇeyyakaṁ passati … </span></div><p><div class=verse-container id=mnd14:152.23><span>yo pokkharaṇīrāmaṇeyyakaṁ passati, evaṁ vipāko hotīti. </span></div><p><div class=verse-container id=mnd14:152.24><span>Evaṁ supinapāṭhakā supinaṁ ādisanti. </span></div><p><div class=verse-container id=mnd14:153.1><span>Lakkhaṇapāṭhakā lakkhaṇaṁ ādisanti—</span></div><p><div class=verse-container id=mnd14:153.2><span>maṇilakkhaṇaṁ daṇḍalakkhaṇaṁ vatthalakkhaṇaṁ asilakkhaṇaṁ usulakkhaṇaṁ dhanulakkhaṇaṁ āvudhalakkhaṇaṁ itthilakkhaṇaṁ purisalakkhaṇaṁ kumārikālakkhaṇaṁ kumāralakkhaṇaṁ dāsilakkhaṇaṁ dāsalakkhaṇaṁ hatthilakkhaṇaṁ assalakkhaṇaṁ mahiṁsalakkhaṇaṁ usabhalakkhaṇaṁ goṇalakkhaṇaṁ ajalakkhaṇaṁ meṇḍalakkhaṇaṁ kukkuṭalakkhaṇaṁ vaṭṭalakkhaṇaṁ godhālakkhaṇaṁ kaṇṇikālakkhaṇaṁ kacchapalakkhaṇaṁ migalakkhaṇaṁ iti vāti. </span></div><p><div class=verse-container id=mnd14:153.3><span>Evaṁ lakkhaṇapāṭhakā lakkhaṇaṁ ādisanti. </span></div><p><div class=verse-container id=mnd14:154.1><span>Nakkhattapāṭhakā nakkhattaṁ ādisanti. </span></div><p><div class=verse-container id=mnd14:154.2><span>Aṭṭhavīsati nakkhattāni. </span></div><p><div class=verse-container id=mnd14:154.3><span>Iminā nakkhattena gharappaveso kattabbo, iminā nakkhattena makuṭaṁ bandhitabbaṁ, iminā nakkhattena vāreyyaṁ kāretabbaṁ, iminā nakkhattena bījanīhāro kattabbo, iminā nakkhattena saṁvāso gantabboti. </span></div><p><div class=verse-container id=mnd14:154.4><span>Evaṁ nakkhattapāṭhakā nakkhattaṁ ādisanti. </span></div><p><div class=verse-container id=mnd14:155.1><span>Āthabbaṇaṁ supinaṁ lakkhaṇaṁ, no vidahe athopi nakkhattanti. </span></div><p><div class=verse-container id=mnd14:155.2><span>Āthabbaṇañca supinañca lakkhaṇañca nakkhattañca no vidaheyya na careyya na samācareyya na samādāya vatteyya. </span></div><p><div class=verse-container id=mnd14:155.3><span>Atha vā na gaṇheyya na uggaṇheyya na dhāreyya na upadhāreyya na upalakkheyya nappayojeyyāti—</span></div><p><div class=verse-container id=mnd14:155.4><span>āthabbaṇaṁ supinaṁ lakkhaṇaṁ, no vidahe athopi nakkhattaṁ. </span></div><p><div class=verse-container id=mnd14:156.1><span>Virutañca gabbhakaraṇaṁ, tikicchaṁ māmako na seveyyāti. </span></div><p><div class=verse-container id=mnd14:156.2><span>Virutaṁ vuccati migavākkaṁ. </span></div><p><div class=verse-container id=mnd14:156.3><span>Migavākkapāṭhakā migavākkaṁ ādisanti—</span></div><p><div class=verse-container id=mnd14:156.4><span>sakuntānaṁ vā catuppadānaṁ vā rutaṁ vassitaṁ jānantīti. </span></div><p><div class=verse-container id=mnd14:156.5><span>Evaṁ migavākkapāṭhakā migavākkaṁ ādisanti. </span></div><p><div class=verse-container id=mnd14:156.6><span>Gabbhakaraṇīyā gabbhaṁ saṇṭhāpenti. </span></div><p><div class=verse-container id=mnd14:156.7><span>Dvīhi kāraṇehi gabbho na saṇṭhāti—</span></div><p><div class=verse-container id=mnd14:156.8><span>pāṇakehi vā vātakuppehi vā. </span></div><p><div class=verse-container id=mnd14:156.9><span>Pāṇakānaṁ vā vātakuppānaṁ vā paṭighātāya osadhaṁ dentīti. </span></div><p><div class=verse-container id=mnd14:156.10><span>Evaṁ gabbhakaraṇīyā gabbhaṁ saṇṭhāpenti. </span></div><p><div class=verse-container id=mnd14:156.11><span>Tikicchāti pañca tikicchā—</span></div><p><div class=verse-container id=mnd14:156.12><span>sālākiyaṁ, sallakattiyaṁ, kāyatikicchaṁ, bhūtiyaṁ, komārabhaccaṁ. </span></div><p><div class=verse-container id=mnd14:156.13><span>Māmakoti buddhamāmako dhammamāmako saṅghamāmako, so vā bhagavantaṁ mamāyati bhagavā vā taṁ puggalaṁ pariggaṇhāti. </span></div><p><div class=verse-container id=mnd14:156.14><span>Vuttañhetaṁ bhagavatā—</span></div><p><div class=verse-container id=mnd14:156.15><span>“ye te, bhikkhave, bhikkhū kuhā thaddhā lapā siṅgī unnaḷā asamāhitā na me te, bhikkhave, bhikkhū māmakā, apagatā ca te, bhikkhave, bhikkhū imasmā dhammavinayā, na ca te bhikkhū imasmiṁ dhammavinaye vuddhiṁ virūḷhiṁ vepullaṁ āpajjanti. </span></div><p><div class=verse-container id=mnd14:156.16><span>Ye ca kho, bhikkhave, bhikkhū nikkuhā nillapā dhīrā atthaddhā susamāhitā te kho me, bhikkhave, bhikkhū māmakā na ca apagatā te, bhikkhave, bhikkhū imasmā dhammavinayā, te ca bhikkhū imasmiṁ dhammavinaye vuddhiṁ virūḷhiṁ vepullaṁ āpajjanti. </span></div><p><div class=verse-container id=mnd14:157.1><span>Kuhā thaddhā lapā siṅgī, </span></div><p><div class=verse-container id=mnd14:157.2><span>unnaḷā asamāhitā; </span></div><p><div class=verse-container id=mnd14:157.3><span>Na te dhamme virūhanti, </span></div><p><div class=verse-container id=mnd14:157.4><span>sammāsambuddhadesite. </span></div><p><div class=verse-container id=mnd14:158.1><span>Nikkuhā nillapā dhīrā, </span></div><p><div class=verse-container id=mnd14:158.2><span>atthaddhā susamāhitā; </span></div><p><div class=verse-container id=mnd14:158.3><span>Te ve dhamme virūhanti, </span></div><p><div class=verse-container id=mnd14:158.4><span>sammāsambuddhadesite”. </span></div><p><div class=verse-container id=mnd14:159.1><span>Virutañca gabbhakaraṇaṁ, tikicchaṁ māmako na seveyyāti. </span></div><p><div class=verse-container id=mnd14:159.2><span>Virutañca gabbhakaraṇañca tikicchañca māmako na seveyya na niseveyya na saṁseveyya nappaṭiseveyya na careyya na samācareyya na samādāya vatteyya. </span></div><p><div class=verse-container id=mnd14:159.3><span>Atha vā na gaṇheyya na uggaṇheyya na dhāreyya na upadhāreyya na upalakkheyya nappayojeyyāti—</span></div><p><div class=verse-container id=mnd14:159.4><span>virutañca gabbhakaraṇaṁ tikicchaṁ māmako na seveyya. </span></div><p><div class=verse-container id=mnd14:160.1><span>Tenāha bhagavā—</span></div><p><div class=verse-container id=mnd14:161.1><span>“Āthabbaṇaṁ supinaṁ lakkhaṇaṁ, </span></div><p><div class=verse-container id=mnd14:161.2><span>No vidahe athopi nakkhattaṁ; </span></div><p><div class=verse-container id=mnd14:161.3><span>Virutañca gabbhakaraṇaṁ, </span></div><p><div class=verse-container id=mnd14:161.4><span>Tikicchaṁ māmako na seveyyā”ti. </span></div><p><div class=verse-container id=mnd14:162.1><span>Nindāya nappavedheyya, </span></div><p><div class=verse-container id=mnd14:162.2><span>Na unnameyya pasaṁsito bhikkhu; </span></div><p><div class=verse-container id=mnd14:162.3><span>Lobhaṁ saha macchariyena, </span></div><p><div class=verse-container id=mnd14:162.4><span>Kodhaṁ pesuṇiyañca panudeyya. </span></div><p><div class=verse-container id=mnd14:163.1><span>Nindāya nappavedheyyāti. </span></div><p><div class=verse-container id=mnd14:163.2><span>Idhekacce bhikkhū nindanti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā nindanti garahanti upavadanti, nindito garahito upavadito nindāya garahāya upavādena akittiyā avaṇṇahārikāya na vedheyya nappavedheyya na sampavedheyya na taseyya na uttaseyya na paritaseyya na bhāyeyya na santāsaṁ āpajjeyya, abhīrū assa achambhī anutrāsī apalāyī, pahīnabhayabheravo vigatalomahaṁso vihareyyāti—</span></div><p><div class=verse-container id=mnd14:163.3><span>nindāya nappavedheyya. </span></div><p><div class=verse-container id=mnd14:164.1><span>Na unnameyya pasaṁsito bhikkhūti. </span></div><p><div class=verse-container id=mnd14:164.2><span>Idhekacce bhikkhū pasaṁsanti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā pasaṁsanti thomenti kittenti vaṇṇenti, pasaṁsito thomito kittito vaṇṇito pasaṁsāya thomanena kittiyā vaṇṇahārikāya unnatiṁ na kareyya unnamaṁ na kareyya mānaṁ na kareyya thambhaṁ na kareyya, na tena mānaṁ janeyya na tena thaddho assa patthaddho paggahitasiroti—</span></div><p><div class=verse-container id=mnd14:164.3><span>na unnameyya pasaṁsito bhikkhu. </span></div><p><div class=verse-container id=mnd14:165.1><span>Lobhaṁ saha macchariyena, kodhaṁ pesuṇiyañca panudeyyāti. </span></div><p><div class=verse-container id=mnd14:165.2><span>Lobhoti yo lobho lubbhanā lubbhitattaṁ sārāgo sārajjanā sārajjitattaṁ abhijjhā lobho akusalamūlaṁ. </span></div><p><div class=verse-container id=mnd14:165.3><span>Macchariyanti pañca macchariyāni—</span></div><p><div class=verse-container id=mnd14:165.4><span>āvāsamacchariyaṁ …pe… </span></div><p><div class=verse-container id=mnd14:165.5><span>gāho vuccati macchariyaṁ. </span></div><p><div class=verse-container id=mnd14:165.6><span>Kodhoti yo cittassa āghāto paṭighāto paṭighaṁ paṭivirodho, kopo pakopo sampakopo, doso padoso sampadoso, cittassa byāpatti manopadoso, kodho kujjhanā kujjhitattaṁ, doso dussanā dussitattaṁ, byāpatti byāpajjanā byāpajjitattaṁ, virodho paṭivirodho caṇḍikkaṁ asuropo anattamanatā cittassa. </span></div><p><div class=verse-container id=mnd14:165.7><span>Pesuññanti idhekacco pisuṇavāco hoti ito sutvā amutra akkhātā imesaṁ bhedāya, amutra vā sutvā imesaṁ akkhātā amūsaṁ bhedāya. </span></div><p><div class=verse-container id=mnd14:165.8><span>Iti samaggānaṁ vā bhettā bhinnānaṁ vā anuppadātā, vaggārāmo vaggarato vagganandī vaggakaraṇiṁ vācaṁ bhāsitā hoti—</span></div><p><div class=verse-container id=mnd14:165.9><span>idaṁ vuccati pesuññaṁ. </span></div><p><div class=verse-container id=mnd14:166.1><span>Api ca dvīhi kāraṇehi pesuññaṁ upasaṁharati—</span></div><p><div class=verse-container id=mnd14:166.2><span>piyakamyatāya vā bhedādhippāyena vā. </span></div><p><div class=verse-container id=mnd14:166.3><span>Kathaṁ piyakamyatāya pesuññaṁ upasaṁharati? </span></div><p><div class=verse-container id=mnd14:166.4><span>Imassa piyo bhavissāmi manāpo bhavissāmi vissāsiko bhavissāmi abbhantariko bhavissāmi suhadayo bhavissāmīti. </span></div><p><div class=verse-container id=mnd14:166.5><span>Evaṁ piyakamyatāya pesuññaṁ upasaṁharati. </span></div><p><div class=verse-container id=mnd14:166.6><span>Kathaṁ bhedādhippāyena pesuññaṁ upasaṁharati? </span></div><p><div class=verse-container id=mnd14:166.7><span>Kathaṁ ime nānā assu vinā assu vaggā assu dvidhā assu dvejjhā assu dve pakkhā assu bhijjheyyuṁ na samāgaccheyyuṁ dukkhaṁ na phāsu vihareyyunti. </span></div><p><div class=verse-container id=mnd14:166.8><span>Evaṁ bhedādhippāyena pesuññaṁ upasaṁharati. </span></div><p><div class=verse-container id=mnd14:166.9><span>Lobhaṁ saha macchariyena, kodhaṁ pesuṇiyañca panudeyyāti. </span></div><p><div class=verse-container id=mnd14:166.10><span>Lobhañca macchariyañca kodhañca pesuññañca nudeyya panudeyya pajaheyya vinodeyya byantiṁ kareyya anabhāvaṁ gameyyāti—</span></div><p><div class=verse-container id=mnd14:166.11><span>lobhaṁ saha macchariyena, kodhaṁ pesuṇiyañca panudeyya. </span></div><p><div class=verse-container id=mnd14:167.1><span>Tenāha bhagavā—</span></div><p><div class=verse-container id=mnd14:168.1><span>“Nindāya nappavedheyya, </span></div><p><div class=verse-container id=mnd14:168.2><span>Na unnameyya pasaṁsito bhikkhu; </span></div><p><div class=verse-container id=mnd14:168.3><span>Lobhaṁ saha macchariyena, </span></div><p><div class=verse-container id=mnd14:168.4><span>Kodhaṁ pesuṇiyañca panudeyyā”ti. </span></div><p><div class=verse-container id=mnd14:169.1><span>Kayavikkaye na tiṭṭheyya, </span></div><p><div class=verse-container id=mnd14:169.2><span>Upavādaṁ bhikkhu na kareyya kuhiñci; </span></div><p><div class=verse-container id=mnd14:169.3><span>Gāme ca nābhisajjeyya, </span></div><p><div class=verse-container id=mnd14:169.4><span>Lābhakamyā janaṁ na lapayeyya. </span></div><p><div class=verse-container id=mnd14:170.1><span>Kayavikkaye na tiṭṭheyyāti. </span></div><p><div class=verse-container id=mnd14:170.2><span>Ye kayavikkayā vinaye paṭikkhittā na te imasmiṁ atthe adhippetā. </span></div><p><div class=verse-container id=mnd14:170.3><span>Kathaṁ kayavikkaye tiṭṭhati? </span></div><p><div class=verse-container id=mnd14:170.4><span>Pañcannaṁ saddhiṁ pattaṁ vā cīvaraṁ vā aññaṁ vā kiñci parikkhāraṁ vañcaniyaṁ vā karonto udayaṁ vā patthayanto parivatteti. </span></div><p><div class=verse-container id=mnd14:170.5><span>Evaṁ kayavikkaye tiṭṭhati. </span></div><p><div class=verse-container id=mnd14:170.6><span>Kathaṁ kayavikkaye na tiṭṭhati? </span></div><p><div class=verse-container id=mnd14:170.7><span>Pañcannaṁ saddhiṁ pattaṁ vā cīvaraṁ vā aññaṁ vā kiñci parikkhāraṁ na vañcaniyaṁ vā karonto na udayaṁ vā patthayanto parivatteti. </span></div><p><div class=verse-container id=mnd14:170.8><span>Evaṁ kayavikkaye na tiṭṭhati. </span></div><p><div class=verse-container id=mnd14:170.9><span>Kayavikkaye na tiṭṭheyyāti. </span></div><p><div class=verse-container id=mnd14:170.10><span>Kayavikkaye na tiṭṭheyya na santiṭṭheyya, kayavikkayaṁ pajaheyya vinodeyya byantiṁ kareyya anabhāvaṁ gameyya, kayavikkayā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span></div><p><div class=verse-container id=mnd14:170.11><span>kayavikkaye na tiṭṭheyya. </span></div><p><div class=verse-container id=mnd14:171.1><span>Upavādaṁ bhikkhu na kareyya kuhiñcīti. </span></div><p><div class=verse-container id=mnd14:171.2><span>Katame upavādakarāti kilesā? </span></div><p><div class=verse-container id=mnd14:171.3><span>Santeke samaṇabrāhmaṇā iddhimanto dibbacakkhukā paracittaviduno, te dūratopi passanti āsannāpi na dissanti cetasāpi cittaṁ pajānanti, devatāpi kho santi iddhimantiniyo dibbacakkhukā paracittaviduniyo, tā dūratopi passanti, āsannāpi na dissanti cetasāpi cittaṁ pajānanti. </span></div><p><div class=verse-container id=mnd14:171.4><span>Te oḷārikehi vā kilesehi majjhimehi vā kilesehi sukhumehi vā kilesehi upavadeyyuṁ. </span></div><p><div class=verse-container id=mnd14:171.5><span>Katame oḷārikā kilesā? </span></div><p><div class=verse-container id=mnd14:171.6><span>Kāyaduccaritaṁ vacīduccaritaṁ manoduccaritaṁ—</span></div><p><div class=verse-container id=mnd14:171.7><span>ime vuccanti oḷārikā kilesā. </span></div><p><div class=verse-container id=mnd14:171.8><span>Katame majjhimā kilesā? </span></div><p><div class=verse-container id=mnd14:171.9><span>Kāmavitakko byāpādavitakko vihiṁsāvitakko—</span></div><p><div class=verse-container id=mnd14:171.10><span>ime vuccanti majjhimā kilesā. </span></div><p><div class=verse-container id=mnd14:171.11><span>Katame sukhumā kilesā? </span></div><p><div class=verse-container id=mnd14:171.12><span>Ñātivitakko, janapadavitakko, amaravitakko, parānudayatā paṭisaññutto vitakko, lābhasakkārasilokapaṭisaññutto vitakko, anavaññattipaṭisaññutto vitakko—</span></div><p><div class=verse-container id=mnd14:171.13><span>ime vuccanti sukhumā kilesā. </span></div><p><div class=verse-container id=mnd14:171.14><span>Te oḷārikehi vā kilesehi majjhimehi vā kilesehi sukhumehi vā kilesehi na upavadeyya upavādaṁ na kareyya upavādakare kilese na kareyya na janeyya na sañjaneyya na nibbatteyya nābhinibbatteyya, upavādakare kilese pajaheyya vinodeyya byantiṁ kareyya anabhāvaṁ gameyya, upavādakarehi kilesehi ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyya. </span></div><p><div class=verse-container id=mnd14:171.15><span>Kuhiñcīti kuhiñci kimhici katthaci ajjhattaṁ vā bahiddhā vā ajjhattabahiddhā vāti—</span></div><p><div class=verse-container id=mnd14:171.16><span>upavādaṁ bhikkhu na kareyya kuhiñci. </span></div><p><div class=verse-container id=mnd14:172.1><span>Gāme ca nābhisajjeyyāti. </span></div><p><div class=verse-container id=mnd14:172.2><span>Kathaṁ gāme sajjati? </span></div><p><div class=verse-container id=mnd14:172.3><span>Idha bhikkhu gāme gihīhi saṁsaṭṭho viharati sahanandī sahasokī sukhitesu sukhito dukkhitesu dukkhito, uppannesu kiccakaraṇīyesu attanā voyogaṁ āpajjati. </span></div><p><div class=verse-container id=mnd14:172.4><span>Evampi gāme sajjati. </span></div><p><div class=verse-container id=mnd14:173.1><span>Atha vā bhikkhu pubbaṇhasamayaṁ nivāsetvā pattacīvaramādāya gāmaṁ vā nigamaṁ vā piṇḍāya pavisati arakkhiteneva kāyena arakkhitāya vācāya arakkhitena cittena anupaṭṭhitāya satiyā asaṁvutehi indriyehi. </span></div><p><div class=verse-container id=mnd14:173.2><span>So tatra tatra sajjati tatra tatra gaṇhāti tatra tatra bajjhati tatra tatra anayabyasanaṁ āpajjati. </span></div><p><div class=verse-container id=mnd14:173.3><span>Evampi gāme sajjati. </span></div><p><div class=verse-container id=mnd14:174.1><span>Kathaṁ gāme na sajjati? </span></div><p><div class=verse-container id=mnd14:174.2><span>Idha bhikkhu gāme gihīhi asaṁsaṭṭho viharati na sahanandī na sahasokī na sukhitesu sukhito na dukkhitesu dukkhito, uppannesu kiccakaraṇīyesu na attanā voyogaṁ āpajjati. </span></div><p><div class=verse-container id=mnd14:174.3><span>Evampi gāme na sajjati. </span></div><p><div class=verse-container id=mnd14:175.1><span>Atha vā bhikkhu pubbaṇhasamayaṁ nivāsetvā pattacīvaramādāya gāmaṁ vā nigamaṁ vā piṇḍāya pavisati rakkhiteneva kāyena rakkhitāya vācāya rakkhitena cittena upaṭṭhitāya satiyā saṁvutehi indriyehi. </span></div><p><div class=verse-container id=mnd14:175.2><span>So tatra tatra na sajjati tatra tatra na gaṇhāti tatra tatra na bajjhati tatra tatra na anayabyasanaṁ āpajjati. </span></div><p><div class=verse-container id=mnd14:175.3><span>Evampi gāme na sajjati. </span></div><p><div class=verse-container id=mnd14:175.4><span>Gāme ca nābhisajjeyyāti gāme na sajjeyya na gaṇheyya na bajjheyya na palibajjheyya, agiddho assa agadhito amucchito anajjhosanno vītagedho vigatagedho cattagedho …pe… </span></div><p><div class=verse-container id=mnd14:175.5><span>brahmabhūtena attanā vihareyyāti—</span></div><p><div class=verse-container id=mnd14:175.6><span>gāme ca nābhisajjeyya. </span></div><p><div class=verse-container id=mnd14:176.1><span>Lābhakamyā janaṁ na lapayeyyāti. </span></div><p><div class=verse-container id=mnd14:176.2><span>Katamā lapanā? </span></div><p><div class=verse-container id=mnd14:176.3><span>Lābhasakkārasilokasannissitassa pāpicchassa icchāpakatassa āmisacakkhukassa lokadhammagarukassa yā paresaṁ ālapanā lapanā sallapanā ullapanā samullapanā unnahanā samunnahanā ukkācanā samukkācanā anupiyabhāṇitā cāṭukamyatā muggasūpyatā pāribhaṭyatā parapiṭṭhimaṁsikatā, yā tattha saṇhavācatā sakhilavācatā sithilavācatā apharusavācatā—</span></div><p><div class=verse-container id=mnd14:176.4><span>ayaṁ vuccati lapanā. </span></div><p><div class=verse-container id=mnd14:177.1><span>Api ca dvīhi kāraṇehi janaṁ lapati—</span></div><p><div class=verse-container id=mnd14:177.2><span>attānaṁ vā nīcaṁ ṭhapento paraṁ uccaṁ ṭhapento janaṁ lapati, attānaṁ vā uccaṁ ṭhapento paraṁ nīcaṁ ṭhapento janaṁ lapati. </span></div><p><div class=verse-container id=mnd14:177.3><span>Kathaṁ attānaṁ nīcaṁ ṭhapento paraṁ uccaṁ ṭhapento janaṁ lapati? </span></div><p><div class=verse-container id=mnd14:177.4><span>“Tumhe me bahūpakārā, ahaṁ tumhe nissāya labhāmi cīvarapiṇḍapātasenāsanagilānapaccayabhesajjaparikkhāraṁ, yepi me aññe dātuṁ vā kātuṁ vā maññanti, tumhe nissāya tumhe sampassantā yampi me purāṇaṁ mātāpettikaṁ nāmadheyyaṁ tampi me antarahitaṁ. </span></div><p><div class=verse-container id=mnd14:177.5><span>Tumhehi ahaṁ ñāyāmi asukassa kulūpako asukāya kulūpako”ti. </span></div><p><div class=verse-container id=mnd14:177.6><span>Evaṁ attānaṁ nīcaṁ ṭhapento paraṁ uccaṁ ṭhapento janaṁ lapati. </span></div><p><div class=verse-container id=mnd14:178.1><span>Kathaṁ attānaṁ uccaṁ ṭhapento paraṁ nīcaṁ ṭhapento janaṁ lapati? </span></div><p><div class=verse-container id=mnd14:178.2><span>“Ahaṁ tumhākaṁ bahūpakāro, tumhe maṁ āgamma buddhaṁ saraṇaṁ gatā, dhammaṁ saraṇaṁ gatā, saṅghaṁ saraṇaṁ gatā, pāṇātipātā paṭiviratā, adinnādānā paṭiviratā, kāmesumicchācārā paṭiviratā, musāvādā paṭiviratā, surāmerayamajjappamādaṭṭhānā paṭiviratā. </span></div><p><div class=verse-container id=mnd14:178.3><span>Ahaṁ tumhākaṁ uddesaṁ demi, paripucchaṁ demi, uposathaṁ ācikkhāmi, navakammaṁ adhiṭṭhāmi. </span></div><p><div class=verse-container id=mnd14:178.4><span>Atha pana tumhe maṁ ujjhitvā aññe sakkarotha garuṁ karotha mānetha pūjethā”ti. </span></div><p><div class=verse-container id=mnd14:178.5><span>Evaṁ attānaṁ uccaṁ ṭhapento paraṁ nīcaṁ ṭhapento janaṁ lapati. </span></div><p><div class=verse-container id=mnd14:179.1><span>Lābhakamyā janaṁ na lapayeyyāti. </span></div><p><div class=verse-container id=mnd14:179.2><span>Lābhahetu lābhapaccayā lābhakāraṇā lābhābhinibbattiyā lābhaṁ paripācento janaṁ na lapayeyya, lapanaṁ pajaheyya vinodeyya byantiṁ kareyya anabhāvaṁ gameyya, lapanā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span></div><p><div class=verse-container id=mnd14:179.3><span>lābhakamyā janaṁ na lapayeyya. </span></div><p><div class=verse-container id=mnd14:180.1><span>Tenāha bhagavā—</span></div><p><div class=verse-container id=mnd14:181.1><span>“Kayavikkaye na tiṭṭheyya, </span></div><p><div class=verse-container id=mnd14:181.2><span>Upavādaṁ bhikkhu na kareyya kuhiñci; </span></div><p><div class=verse-container id=mnd14:181.3><span>Gāme ca nābhisajjeyya, </span></div><p><div class=verse-container id=mnd14:181.4><span>Lābhakamyā janaṁ na lapayeyyā”ti. </span></div><p><div class=verse-container id=mnd14:182.1><span>Na ca katthiko siyā bhikkhu, </span></div><p><div class=verse-container id=mnd14:182.2><span>Na ca vācaṁ payuttaṁ bhāseyya; </span></div><p><div class=verse-container id=mnd14:182.3><span>Pāgabbhiyaṁ na sikkheyya, </span></div><p><div class=verse-container id=mnd14:182.4><span>Kathaṁ viggāhikaṁ na kathayeyya. </span></div><p><div class=verse-container id=mnd14:183.1><span>Na ca katthiko siyā bhikkhūti. </span></div><p><div class=verse-container id=mnd14:183.2><span>Idhekacco katthī hoti vikatthī. </span></div><p><div class=verse-container id=mnd14:183.3><span>So katthati vikatthati ahamasmi sīlasampannoti vā vatasampannoti vā sīlabbatasampannoti vā jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā. </span></div><p><div class=verse-container id=mnd14:183.4><span>Uccā kulā pabbajitoti vā mahābhogakulā pabbajitoti vā uḷārabhogakulā pabbajitoti vā …pe… </span></div><p><div class=verse-container id=mnd14:183.5><span>suttantikoti vā vinayadharoti vā dhammakathikoti vā āraññikoti vā …pe… </span></div><p><div class=verse-container id=mnd14:183.6><span>nevasaññānāsaññāyatanasamāpattiyā lābhīti vā katthati vikatthati. </span></div><p><div class=verse-container id=mnd14:183.7><span>Evaṁ na kattheyya na vikattheyya, katthaṁ pajaheyya vinodeyya byantiṁ kareyya anabhāvaṁ gameyya, katthanā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span></div><p><div class=verse-container id=mnd14:183.8><span>na ca katthiko siyā bhikkhu. </span></div><p><div class=verse-container id=mnd14:184.1><span>Na ca vācaṁ payuttaṁ bhāseyyāti. </span></div><p><div class=verse-container id=mnd14:184.2><span>Katamā payuttavācā? </span></div><p><div class=verse-container id=mnd14:184.3><span>Idhekacco cīvarapayuttaṁ vācaṁ bhāsati, piṇḍapātapayuttaṁ vācaṁ bhāsati, senāsanapayuttaṁ vācaṁ bhāsati, gilānapaccayabhesajjaparikkhārapayuttaṁ vācaṁ bhāsati—</span></div><p><div class=verse-container id=mnd14:184.4><span>ayampi vuccati payuttavācā. </span></div><p><div class=verse-container id=mnd14:185.1><span>Atha vā cīvarahetu piṇḍapātahetu senāsanahetu gilānapaccayabhesajjaparikkhārahetu saccampi bhaṇati musāpi bhaṇati, pisuṇampi bhaṇati apisuṇampi bhaṇati, pharusampi bhaṇati apharusampi bhaṇati, samphappalāpampi bhaṇati asamphappalāpampi bhaṇati, mantāpi vācaṁ bhāsati—</span></div><p><div class=verse-container id=mnd14:185.2><span>ayampi vuccati payuttavācā. </span></div><p><div class=verse-container id=mnd14:185.3><span>Atha vā pasannacitto paresaṁ dhammaṁ deseti—</span></div><p><div class=verse-container id=mnd14:185.4><span>“aho vata me dhammaṁ suṇeyyuṁ, sutvāva dhammaṁ pasīdeyyuṁ, pasannā ca me pasannākāraṁ kareyyun”ti—</span></div><p><div class=verse-container id=mnd14:185.5><span>ayaṁ vuccati payuttavācā. </span></div><p><div class=verse-container id=mnd14:185.6><span>Na ca vācaṁ payuttaṁ bhāseyyāti. </span></div><p><div class=verse-container id=mnd14:185.7><span>Antamaso dhammadesanaṁ vācaṁ upādāya payuttavācaṁ na bhāseyya na katheyya na bhaṇeyya na dīpeyya na vohareyya, payuttaṁ vācaṁ pajaheyya vinodeyya byantiṁ kareyya anabhāvaṁ gameyya, payuttavācāya ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span></div><p><div class=verse-container id=mnd14:185.8><span>na ca vācaṁ payuttaṁ bhāseyya. </span></div><p><div class=verse-container id=mnd14:186.1><span>Pāgabbhiyaṁ na sikkheyyāti. </span></div><p><div class=verse-container id=mnd14:186.2><span>Pāgabbhiyanti tīṇi pāgabbhiyāni—</span></div><p><div class=verse-container id=mnd14:186.3><span>kāyikaṁ pāgabbhiyaṁ, vācasikaṁ pāgabbhiyaṁ, cetasikaṁ pāgabbhiyaṁ. </span></div><p><div class=verse-container id=mnd14:186.4><span>Katamaṁ kāyikaṁ pāgabbhiyaṁ? </span></div><p><div class=verse-container id=mnd14:186.5><span>Idhekacco saṅghagatopi kāyikaṁ pāgabbhiyaṁ dasseti, gaṇagatopi kāyikaṁ pāgabbhiyaṁ dasseti, bhojanasālāyampi kāyikaṁ pāgabbhiyaṁ dasseti, jantāgharepi kāyikaṁ pāgabbhiyaṁ dasseti, udakatitthepi kāyikaṁ pāgabbhiyaṁ dasseti, antaragharaṁ pavisantopi kāyikaṁ pāgabbhiyaṁ dasseti, antaragharaṁ paviṭṭhopi kāyikaṁ pāgabbhiyaṁ dasseti. </span></div><p><div class=verse-container id=mnd14:187.1><span>Kathaṁ saṅghagato kāyikaṁ pāgabbhiyaṁ dasseti? </span></div><p><div class=verse-container id=mnd14:187.2><span>Idhekacco saṅghagato acittīkārakato there bhikkhū ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati, uccepi āsane nisīdati, sasīsaṁ pārupitvā nisīdati, ṭhitakopi bhaṇati, bāhāvikkhepakopi bhaṇati. </span></div><p><div class=verse-container id=mnd14:187.3><span>Evaṁ saṅghagato kāyikaṁ pāgabbhiyaṁ dasseti. </span></div><p><div class=verse-container id=mnd14:188.1><span>Kathaṁ gaṇagato kāyikaṁ pāgabbhiyaṁ dasseti? </span></div><p><div class=verse-container id=mnd14:188.2><span>Idhekacco gaṇagato acittīkārakato therānaṁ bhikkhūnaṁ anupāhanānaṁ caṅkamantānaṁ saupāhano caṅkamati, nīce caṅkame caṅkamantānaṁ ucce caṅkame caṅkamati, chamāya caṅkamantānaṁ caṅkame caṅkamati, ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati, uccepi āsane nisīdati, sasīsaṁ pārupitvāpi nisīdati, ṭhitopi bhaṇati, bāhāvikkhepakopi bhaṇati. </span></div><p><div class=verse-container id=mnd14:188.3><span>Evaṁ gaṇagato kāyikaṁ pāgabbhiyaṁ dasseti. </span></div><p><div class=verse-container id=mnd14:189.1><span>Kathaṁ bhojanasālāyaṁ kāyikaṁ pāgabbhiyaṁ dasseti? </span></div><p><div class=verse-container id=mnd14:189.2><span>Idhekacco bhojanasālāyaṁ acittīkārakato there bhikkhū anupakhajja nisīdati, navepi bhikkhū āsanena paṭibāhati, ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati, uccepi āsane nisīdati, sasīsaṁ pārupitvā nisīdati, ṭhitakopi bhaṇati, bāhāvikkhepakopi bhaṇati. </span></div><p><div class=verse-container id=mnd14:189.3><span>Evaṁ bhojanasālāyaṁ kāyikaṁ pāgabbhiyaṁ dasseti. </span></div><p><div class=verse-container id=mnd14:190.1><span>Kathaṁ jantāghare kāyikaṁ pāgabbhiyaṁ dasseti? </span></div><p><div class=verse-container id=mnd14:190.2><span>Idhekacco jantāghare acittīkārakato there bhikkhū ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati, uccepi āsane nisīdati, anāpucchāpi kaṭṭhaṁ pakkhipati, anāpucchāpi dvāraṁ pidahati. </span></div><p><div class=verse-container id=mnd14:190.3><span>Evaṁ jantāghare kāyikaṁ pāgabbhiyaṁ dasseti. </span></div><p><div class=verse-container id=mnd14:191.1><span>Kathaṁ udakatitthe kāyikaṁ pāgabbhiyaṁ dasseti? </span></div><p><div class=verse-container id=mnd14:191.2><span>Idhekacco udakatitthe acittīkārakato there bhikkhū ghaṭṭayantopi otarati, puratopi otarati, ghaṭṭayantopi nhāyati, puratopi nhāyati, uparitopi nhāyati, ghaṭṭayantopi uttarati, puratopi uttarati, uparitopi uttarati. </span></div><p><div class=verse-container id=mnd14:191.3><span>Evaṁ udakatitthe kāyikaṁ pāgabbhiyaṁ dasseti. </span></div><p><div class=verse-container id=mnd14:192.1><span>Kathaṁ antaragharaṁ pavisanto kāyikaṁ pāgabbhiyaṁ dasseti? </span></div><p><div class=verse-container id=mnd14:192.2><span>Idhekacco antaragharaṁ pavisanto acittīkārakato there bhikkhū ghaṭṭayantopi gacchati, puratopi gacchati, vokkammāpi therānaṁ bhikkhūnaṁ purato gacchati. </span></div><p><div class=verse-container id=mnd14:192.3><span>Evaṁ antaragharaṁ pavisanto kāyikaṁ pāgabbhiyaṁ dasseti. </span></div><p><div class=verse-container id=mnd14:193.1><span>Kathaṁ antaragharaṁ paviṭṭho kāyikaṁ pāgabbhiyaṁ dasseti? </span></div><p><div class=verse-container id=mnd14:193.2><span>Idhekacco antaragharaṁ paviṭṭho “na pavisa, bhante”ti vuccamāno pavisati, “na tiṭṭha, bhante”ti vuccamāno tiṭṭhati, “na nisīda, bhante”ti vuccamāno nisīdati, anokāsampi pavisati, anokāsepi tiṭṭhati, anokāsepi nisīdati, yānipi tāni honti kulānaṁ ovarakāni gūḷhāni ca paṭicchannāni ca, yattha kulitthiyo kuladhītaro kulasuṇhāyo kulakumāriyo nisīdanti tatthapi sahasā pavisati, kumārakassapi sīsaṁ parāmasati. </span></div><p><div class=verse-container id=mnd14:193.3><span>Evaṁ antaragharaṁ paviṭṭho kāyikaṁ pāgabbhiyaṁ dasseti—</span></div><p><div class=verse-container id=mnd14:193.4><span>idaṁ kāyikaṁ pāgabbhiyaṁ. </span></div><p><div class=verse-container id=mnd14:194.1><span>Katamaṁ vācasikaṁ pāgabbhiyaṁ? </span></div><p><div class=verse-container id=mnd14:194.2><span>Idhekacco saṅghagatopi vācasikaṁ pāgabbhiyaṁ dasseti, gaṇagatopi vācasikaṁ pāgabbhiyaṁ dasseti, antaragharaṁ paviṭṭhopi vācasikaṁ pāgabbhiyaṁ dasseti. </span></div><p><div class=verse-container id=mnd14:194.3><span>Kathaṁ saṅghagato vācasikaṁ pāgabbhiyaṁ dasseti? </span></div><p><div class=verse-container id=mnd14:194.4><span>Idhekacco saṅghagato acittīkārakato there bhikkhū anāpucchaṁ vā anajjhiṭṭho vā ārāmagatānaṁ bhikkhūnaṁ dhammaṁ bhaṇati, pañhaṁ visajjeti, pātimokkhaṁ uddisati, ṭhitakopi bhaṇati, bāhāvikkhepakopi bhaṇati. </span></div><p><div class=verse-container id=mnd14:194.5><span>Evaṁ saṅghagato vācasikaṁ pāgabbhiyaṁ dasseti. </span></div><p><div class=verse-container id=mnd14:195.1><span>Kathaṁ gaṇagato vācasikaṁ pāgabbhiyaṁ dasseti? </span></div><p><div class=verse-container id=mnd14:195.2><span>Idhekacco gaṇagato acittīkārakato there bhikkhū anāpucchaṁ vā anajjhiṭṭho vā ārāmagatānaṁ bhikkhūnaṁ dhammaṁ bhaṇati, pañhaṁ visajjeti, ṭhitakopi bhaṇati, bāhāvikkhepakopi bhaṇati; </span></div><p><div class=verse-container id=mnd14:195.3><span>ārāmagatānaṁ bhikkhunīnaṁ upāsakānaṁ upāsikānaṁ dhammaṁ bhaṇati, pañhaṁ visajjeti, ṭhitakopi bhaṇati, bāhāvikkhepakopi bhaṇati. </span></div><p><div class=verse-container id=mnd14:195.4><span>Evaṁ gaṇagato vācasikaṁ pāgabbhiyaṁ dasseti. </span></div><p><div class=verse-container id=mnd14:196.1><span>Kathaṁ antaragharaṁ paviṭṭho vācasikaṁ pāgabbhiyaṁ dasseti? </span></div><p><div class=verse-container id=mnd14:196.2><span>Idhekacco antaragharaṁ paviṭṭho itthiṁ vā kumāriṁ vā evamāha—</span></div><p><div class=verse-container id=mnd14:196.3><span>“itthannāme itthaṅgotte kiṁ atthi? </span></div><p><div class=verse-container id=mnd14:196.4><span>Yāgu atthi, bhattaṁ atthi, khādanīyaṁ atthi? </span></div><p><div class=verse-container id=mnd14:196.5><span>Kiṁ pivissāma, kiṁ bhuñjissāma, kiṁ khādissāma, kiṁ vā atthi, kiṁ vā me dassathā”ti vippalapati. </span></div><p><div class=verse-container id=mnd14:196.6><span>Evaṁ antaragharaṁ paviṭṭho vācasikaṁ pāgabbhiyaṁ dasseti—</span></div><p><div class=verse-container id=mnd14:196.7><span>idaṁ vācasikaṁ pāgabbhiyaṁ. </span></div><p><div class=verse-container id=mnd14:197.1><span>Katamaṁ cetasikaṁ pāgabbhiyaṁ? </span></div><p><div class=verse-container id=mnd14:197.2><span>Idhekacco na uccā kulā pabbajito samāno uccā kulā pabbajitena saddhiṁ sadisaṁ attānaṁ karoti cittena, </span></div><p><div class=verse-container id=mnd14:197.3><span>na mahābhogakulā pabbajito samāno mahābhogakulā pabbajitena saddhiṁ sadisaṁ attānaṁ karoti cittena, </span></div><p><div class=verse-container id=mnd14:197.4><span>na uḷārabhogakulā pabbajito samāno uḷārabhogakulā pabbajitena saddhiṁ sadisaṁ attānaṁ karoti cittena, </span></div><p><div class=verse-container id=mnd14:197.5><span>na suttantiko samāno suttantikena saddhiṁ sadisaṁ attānaṁ karoti cittena, </span></div><p><div class=verse-container id=mnd14:197.6><span>na vinayadharo samāno … </span></div><p><div class=verse-container id=mnd14:197.7><span>na dhammakathiko samāno … </span></div><p><div class=verse-container id=mnd14:197.8><span>na āraññiko samāno … </span></div><p><div class=verse-container id=mnd14:197.9><span>na piṇḍapātiko samāno … </span></div><p><div class=verse-container id=mnd14:197.10><span>na paṁsukūliko samāno … </span></div><p><div class=verse-container id=mnd14:197.11><span>na tecīvariko samāno … </span></div><p><div class=verse-container id=mnd14:197.12><span>na sapadānacāriko samāno … </span></div><p><div class=verse-container id=mnd14:197.13><span>na khalupacchābhattiko samāno … </span></div><p><div class=verse-container id=mnd14:197.14><span>na nesajjiko samāno … </span></div><p><div class=verse-container id=mnd14:197.15><span>na yathāsanthatiko samāno yathāsanthatikena saddhiṁ sadisaṁ attānaṁ karoti cittena, </span></div><p><div class=verse-container id=mnd14:197.16><span>na paṭhamassa jhānassa lābhī samāno paṭhamassa jhānassa lābhinā saddhiṁ sadisaṁ attānaṁ karoti cittena, </span></div><p><div class=verse-container id=mnd14:197.17><span>na dutiyassa jhānassa … </span></div><p><div class=verse-container id=mnd14:197.18><span>na tatiyassa jhānassa … </span></div><p><div class=verse-container id=mnd14:197.19><span>na catutthassa jhānassa lābhī samāno … </span></div><p><div class=verse-container id=mnd14:197.20><span>na ākāsānañcāyatanasamāpattiyā lābhī samāno … </span></div><p><div class=verse-container id=mnd14:197.21><span>na viññāṇañcāyatanasamāpattiyā … </span></div><p><div class=verse-container id=mnd14:197.22><span>na ākiñcaññāyatanasamāpattiyā … </span></div><p><div class=verse-container id=mnd14:197.23><span>na nevasaññānāsaññāyatanasamāpattiyā lābhī samāno nevasaññānāsaññāyatanasamāpattiyā lābhinā saddhiṁ sadisaṁ attānaṁ karoti cittena—</span></div><p><div class=verse-container id=mnd14:197.24><span>idaṁ cetasikaṁ pāgabbhiyaṁ. </span></div><p><div class=verse-container id=mnd14:197.25><span>Na sikkheyyāti pāgabbhiyaṁ na sikkheyya na careyya na ācareyya na samācareyya na samādāya vatteyya, </span></div><p><div class=verse-container id=mnd14:197.26><span>pāgabbhiyaṁ pajaheyya vinodeyya byantiṁ kareyya anabhāvaṁ gameyya, pāgabbhiyā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span></div><p><div class=verse-container id=mnd14:197.27><span>pāgabbhiyaṁ na sikkheyya. </span></div><p><div class=verse-container id=mnd14:198.1><span>Kathaṁ viggāhikaṁ na kathayeyyāti. </span></div><p><div class=verse-container id=mnd14:198.2><span>Katamā viggāhikā kathā? </span></div><p><div class=verse-container id=mnd14:198.3><span>Idhekacco evarūpiṁ kathaṁ kattā hoti—</span></div><p><div class=verse-container id=mnd14:198.4><span>“na tvaṁ imaṁ dhammavinayaṁ ājānāsi …pe… </span></div><p><div class=verse-container id=mnd14:198.5><span>nibbeṭhehi vā sace pahosī”ti. </span></div><p><div class=verse-container id=mnd14:198.6><span>Vuttañhetaṁ bhagavatā—</span></div><p><div class=verse-container id=mnd14:198.7><span>“viggāhikāya kho, moggallāna, kathāya sati kathābāhullaṁ pāṭikaṅkhaṁ, kathābāhulle sati uddhaccaṁ, uddhatassa asaṁvaro, asaṁvutassa ārā cittaṁ samādhimhā”ti. </span></div><p><div class=verse-container id=mnd14:198.8><span>Kathaṁ viggāhikaṁ na kathayeyyāti. </span></div><p><div class=verse-container id=mnd14:198.9><span>Viggāhikaṁ kathaṁ na katheyya na bhaṇeyya na dīpeyya na vohareyya, viggāhikaṁ kathaṁ pajaheyya vinodeyya byantiṁ kareyya anabhāvaṁ gameyya, viggāhikakathāya ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span></div><p><div class=verse-container id=mnd14:198.10><span>kathaṁ viggāhikaṁ na kathayeyya. </span></div><p><div class=verse-container id=mnd14:199.1><span>Tenāha bhagavā—</span></div><p><div class=verse-container id=mnd14:200.1><span>“Na ca katthiko siyā bhikkhu, </span></div><p><div class=verse-container id=mnd14:200.2><span>Na ca vācaṁ payuttaṁ bhāseyya; </span></div><p><div class=verse-container id=mnd14:200.3><span>Pāgabbhiyaṁ na sikkheyya, </span></div><p><div class=verse-container id=mnd14:200.4><span>Kathaṁ viggāhikaṁ na kathayeyyā”ti. </span></div><p><div class=verse-container id=mnd14:201.1><span>Mosavajje na niyyetha, </span></div><p><div class=verse-container id=mnd14:201.2><span>Sampajāno saṭhāni na kayirā; </span></div><p><div class=verse-container id=mnd14:201.3><span>Atha jīvitena paññāya, </span></div><p><div class=verse-container id=mnd14:201.4><span>Sīlabbatena nāññamatimaññe. </span></div><p><div class=verse-container id=mnd14:202.1><span>Mosavajje na niyyethāti. </span></div><p><div class=verse-container id=mnd14:202.2><span>Mosavajjaṁ vuccati musāvādo. </span></div><p><div class=verse-container id=mnd14:202.3><span>Idhekacco sabhaggato vā parisaggato vā …pe… </span></div><p><div class=verse-container id=mnd14:202.4><span>āmisakiñcikkhahetu vā sampajānamusā bhāsitā hoti—</span></div><p><div class=verse-container id=mnd14:202.5><span>idaṁ vuccati mosavajjaṁ. </span></div><p><div class=verse-container id=mnd14:202.6><span>Api ca tīhākārehi musāvādo hoti—</span></div><p><div class=verse-container id=mnd14:202.7><span>pubbevassa hoti “musā bhaṇissan”ti, bhaṇantassa hoti “musā bhaṇāmī”ti, bhaṇitassa hoti “musā mayā bhaṇitan”ti, imehi tīhākārehi musāvādo hoti. </span></div><p><div class=verse-container id=mnd14:202.8><span>Api ca catūhākārehi … </span></div><p><div class=verse-container id=mnd14:202.9><span>pañcahākārehi … </span></div><p><div class=verse-container id=mnd14:202.10><span>chahākārehi … </span></div><p><div class=verse-container id=mnd14:202.11><span>sattahākārehi … </span></div><p><div class=verse-container id=mnd14:202.12><span>aṭṭhahākārehi … </span></div><p><div class=verse-container id=mnd14:202.13><span>musāvādo hoti—</span></div><p><div class=verse-container id=mnd14:202.14><span>pubbevassa hoti “musā bhaṇissan”ti, bhaṇantassa hoti “musā bhaṇāmī”ti, bhaṇitassa hoti “musā mayā bhaṇitan”ti vinidhāya diṭṭhiṁ vinidhāya khantiṁ vinidhāya ruciṁ vinidhāya saññaṁ vinidhāya bhāvaṁ—</span></div><p><div class=verse-container id=mnd14:202.15><span>imehi aṭṭhahākārehi musāvādo hoti. </span></div><p><div class=verse-container id=mnd14:202.16><span>Mosavajje na niyyethāti. </span></div><p><div class=verse-container id=mnd14:202.17><span>Mosavajje na yāyeyya na niyyāyeyya na vaheyya na saṁhareyya, mosavajjaṁ pajaheyya vinodeyya byantiṁ kareyya anabhāvaṁ gameyya, mosavajjā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span></div><p><div class=verse-container id=mnd14:202.18><span>mosavajje na niyyetha. </span></div><p><div class=verse-container id=mnd14:203.1><span>Sampajāno saṭhāni na kayirāti. </span></div><p><div class=verse-container id=mnd14:203.2><span>Katamaṁ sāṭheyyaṁ? </span></div><p><div class=verse-container id=mnd14:203.3><span>Idhekacco saṭho hoti parisaṭho, yaṁ tattha saṭhaṁ saṭhatā sāṭheyyaṁ kakkaratā kakkariyaṁ parikkhattatā pārikkhattiyaṁ—</span></div><p><div class=verse-container id=mnd14:203.4><span>idaṁ vuccati sāṭheyyaṁ. </span></div><p><div class=verse-container id=mnd14:203.5><span>Sampajāno saṭhāni na kayirāti. </span></div><p><div class=verse-container id=mnd14:203.6><span>Sampajāno hutvā sāṭheyyaṁ na kareyya na janeyya na sañjaneyya na nibbatteyya nābhinibbatteyya, sāṭheyyaṁ pajaheyya vinodeyya byantiṁ kareyya anabhāvaṁ gameyya, sāṭheyyā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span></div><p><div class=verse-container id=mnd14:203.7><span>sampajāno saṭhāni na kayirā. </span></div><p><div class=verse-container id=mnd14:204.1><span>Atha jīvitena paññāya, sīlabbatena nāññamatimaññeti. </span></div><p><div class=verse-container id=mnd14:204.2><span>Athāti padasandhi …pe… padānupubbatāpetaṁ—</span></div><p><div class=verse-container id=mnd14:204.3><span>athāti. </span></div><p><div class=verse-container id=mnd14:204.4><span>Idhekacco lūkhajīvitaṁ jīvanto paraṁ paṇītajīvitaṁ jīvantaṁ atimaññati—</span></div><p><div class=verse-container id=mnd14:204.5><span>“kiṁ panāyaṁ bahulājīvo sabbaṁ sambhakkheti, seyyathidaṁ—</span></div><p><div class=verse-container id=mnd14:204.6><span>mūlabījaṁ khandhabījaṁ phaḷubījaṁ aggabījaṁ bījabījameva pañcamaṁ asanivicakkadantakūṭasamaṇappadhānenā”ti. </span></div><p><div class=verse-container id=mnd14:204.7><span>So tāya lūkhajīvitāya paraṁ paṇītajīvitaṁ jīvantaṁ atimaññati. </span></div><p><div class=verse-container id=mnd14:205.1><span>Idhekacco paṇītajīvitaṁ jīvanto paraṁ lūkhajīvitaṁ jīvantaṁ atimaññati—</span></div><p><div class=verse-container id=mnd14:205.2><span>“kiṁ panāyaṁ appapuñño appesakkho na lābhī cīvarapiṇḍapātasenāsanagilānapaccayabhesajjaparikkhārānan”ti. </span></div><p><div class=verse-container id=mnd14:205.3><span>So tāya paṇītajīvitāya paraṁ lūkhajīvitaṁ jīvantaṁ atimaññati. </span></div><p><div class=verse-container id=mnd14:205.4><span>Idhekacco paññāsampanno hoti. </span></div><p><div class=verse-container id=mnd14:205.5><span>So puṭṭho pañhaṁ visajjeti. </span></div><p><div class=verse-container id=mnd14:205.6><span>Tassa evaṁ hoti—</span></div><p><div class=verse-container id=mnd14:205.7><span>“ahamasmi paññāsampanno, ime panaññe na paññāsampannā”ti. </span></div><p><div class=verse-container id=mnd14:205.8><span>So tāya paññāsampadāya paraṁ atimaññati. </span></div><p><div class=verse-container id=mnd14:205.9><span>Idhekacco sīlasampanno hoti, pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī, samādāya sikkhati sikkhāpadesu. </span></div><p><div class=verse-container id=mnd14:205.10><span>Tassa evaṁ hoti—</span></div><p><div class=verse-container id=mnd14:205.11><span>“ahamasmi sīlasampanno, ime panaññe bhikkhū dussīlā pāpadhammā”ti. </span></div><p><div class=verse-container id=mnd14:205.12><span>So tāya sīlasampadāya paraṁ atimaññati. </span></div><p><div class=verse-container id=mnd14:205.13><span>Idhekacco vatasampanno hoti āraññiko vā piṇḍapātiko vā paṁsukūliko vā tecīvariko vā sapadānacāriko vā khalupacchābhattiko vā nesajjiko vā yathāsanthatiko vā. </span></div><p><div class=verse-container id=mnd14:205.14><span>Tassa evaṁ hoti—</span></div><p><div class=verse-container id=mnd14:205.15><span>“ahamasmi vatasampanno, ime panaññe na vatasampannā”ti. </span></div><p><div class=verse-container id=mnd14:205.16><span>So tāya vatasampadāya paraṁ atimaññati. </span></div><p><div class=verse-container id=mnd14:205.17><span>Atha jīvitena paññāya, sīlabbatena nāññamatimaññeti. </span></div><p><div class=verse-container id=mnd14:205.18><span>Lūkhajīvitāya vā paṇītajīvitāya vā paññāsampadāya vā sīlasampadāya vā vatasampadāya vā paraṁ nātimaññeyya, nāvajāneyya, na tena mānaṁ janeyya, na tena thaddho assa, patthaddho paggahitasiroti—</span></div><p><div class=verse-container id=mnd14:205.19><span>atha jīvitena paññāya sīlabbatena nāññamatimaññe. </span></div><p><div class=verse-container id=mnd14:206.1><span>Tenāha bhagavā—</span></div><p><div class=verse-container id=mnd14:207.1><span>“Mosavajje na niyyetha, </span></div><p><div class=verse-container id=mnd14:207.2><span>Sampajāno saṭhāni na kayirā; </span></div><p><div class=verse-container id=mnd14:207.3><span>Atha jīvitena paññāya, </span></div><p><div class=verse-container id=mnd14:207.4><span>Sīlabbatena nāññamatimaññe”ti. </span></div><p><div class=verse-container id=mnd14:208.1><span>Sutvā rusito bahuṁ vācaṁ, </span></div><p><div class=verse-container id=mnd14:208.2><span>Samaṇānaṁ vā puthujanānaṁ; </span></div><p><div class=verse-container id=mnd14:208.3><span>Pharusena ne na paṭivajjā, </span></div><p><div class=verse-container id=mnd14:208.4><span>Na hi santo paṭiseniṁ karonti. </span></div><p><div class=verse-container id=mnd14:209.1><span>Sutvā rusito bahuṁ vācaṁ, samaṇānaṁ puthujanānanti. </span></div><p><div class=verse-container id=mnd14:209.2><span>Rusitoti dūsito khuṁsito ghaṭṭito vambhito garahito upavadito. </span></div><p><div class=verse-container id=mnd14:209.3><span>Samaṇānanti ye keci ito bahiddhā paribbajūpagatā paribbajasamāpannā. </span></div><p><div class=verse-container id=mnd14:209.4><span>Puthujanānanti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca, te bahukāhi vācāhi aniṭṭhāhi akantāhi amanāpāhi akkoseyyuṁ paribhāseyyuṁ roseyyuṁ viroseyyuṁ hiṁseyyuṁ vihiṁseyyuṁ heṭheyyuṁ viheṭheyyuṁ ghāteyyuṁ upaghāteyyuṁ upaghātaṁ kareyyuṁ tesaṁ bahuṁ vācaṁ aniṭṭhaṁ akantaṁ amanāpaṁ sutvā suṇitvā uggahitvā upadhārayitvā upalakkhayitvāti—</span></div><p><div class=verse-container id=mnd14:209.5><span>sutvā rusito bahuṁ vācaṁ, samaṇānaṁ vā puthujanānaṁ. </span></div><p><div class=verse-container id=mnd14:210.1><span>Pharusena ne na paṭivajjāti. </span></div><p><div class=verse-container id=mnd14:210.2><span>Pharusenāti pharusena kakkhaḷena na paṭivajjā nappaṭibhaṇeyya, akkosantaṁ na paccakkoseyya, rosantaṁ nappaṭiroseyya, bhaṇḍanaṁ nappaṭibhaṇḍeyya na kalahaṁ kareyya na bhaṇḍanaṁ kareyya na viggahaṁ kareyya na vivādaṁ kareyya na medhagaṁ kareyya, kalahabhaṇḍanaviggahavivādamedhagaṁ pajaheyya vinodeyya byantiṁ kareyya anabhāvaṁ gameyya, kalahabhaṇḍanaviggahavivādamedhagā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span></div><p><div class=verse-container id=mnd14:210.3><span>pharusena ne na paṭivajjā. </span></div><p><div class=verse-container id=mnd14:211.1><span>Na hi santo paṭiseniṁ karontīti. </span></div><p><div class=verse-container id=mnd14:211.2><span>Santoti rāgassa santattā santo, dosassa … mohassa … kodhassa … upanāhassa …pe… sabbākusalābhisaṅkhārānaṁ santattā samitattā vūpasamitattā vijjhātattā nibbutattā vigatattā paṭipassaddhattā santo upasanto vūpasanto nibbuto paṭipassaddhoti—</span></div><p><div class=verse-container id=mnd14:211.3><span>santo. </span></div><p><div class=verse-container id=mnd14:211.4><span>Na hi santo paṭiseniṁ karontīti. </span></div><p><div class=verse-container id=mnd14:211.5><span>Santo paṭiseniṁ paṭimallaṁ paṭikaṇṭakaṁ paṭipakkhaṁ na karonti na janenti na sañjanenti na nibbattenti nābhinibbattentīti—</span></div><p><div class=verse-container id=mnd14:211.6><span>na hi santo paṭiseniṁ karonti. </span></div><p><div class=verse-container id=mnd14:212.1><span>Tenāha bhagavā—</span></div><p><div class=verse-container id=mnd14:213.1><span>“Sutvā rusito bahuṁ vācaṁ, </span></div><p><div class=verse-container id=mnd14:213.2><span>Samaṇānaṁ vā puthujanānaṁ; </span></div><p><div class=verse-container id=mnd14:213.3><span>Pharusena ne na paṭivajjā, </span></div><p><div class=verse-container id=mnd14:213.4><span>Na hi santo paṭiseniṁ karontī”ti. </span></div><p><div class=verse-container id=mnd14:214.1><span>Etañca dhammamaññāya, </span></div><p><div class=verse-container id=mnd14:214.2><span>Vicinaṁ bhikkhu sadā sato sikkhe; </span></div><p><div class=verse-container id=mnd14:214.3><span>Santīti nibbutiṁ ñatvā, </span></div><p><div class=verse-container id=mnd14:214.4><span>Sāsane gotamassa nappamajjeyya. </span></div><p><div class=verse-container id=mnd14:215.1><span>Etañca dhammamaññāyāti. </span></div><p><div class=verse-container id=mnd14:215.2><span>Etanti ācikkhitaṁ desitaṁ paññapitaṁ paṭṭhapitaṁ vivaṭaṁ vibhattaṁ uttānīkataṁ pakāsitaṁ dhammaṁ aññāya jānitvā tulayitvā tīrayitvā vibhāvayitvā vibhūtaṁ katvāti. </span></div><p><div class=verse-container id=mnd14:215.3><span>Evampi etañca dhammamaññāya. </span></div><p><div class=verse-container id=mnd14:215.4><span>Atha vā samañca visamañca pathañca vipathañca sāvajjañca anavajjañca hīnañca paṇītañca kaṇhañca sukkañca viññūgarahitañca viññūpasatthañca dhammaṁ aññāya jānitvā tulayitvā tīrayitvā vibhāvayitvā vibhūtaṁ katvāti. </span></div><p><div class=verse-container id=mnd14:215.5><span>Evampi etañca dhammamaññāya. </span></div><p><div class=verse-container id=mnd14:215.6><span>Atha vā sammāpaṭipadaṁ anulomapaṭipadaṁ apaccanīkapaṭipadaṁ aviruddhapaṭipadaṁ anvatthapaṭipadaṁ dhammānudhammapaṭipadaṁ sīlesu paripūrakāritaṁ indriyesu guttadvārataṁ bhojane mattaññutaṁ jāgariyānuyogaṁ satisampajaññaṁ, cattāro satipaṭṭhāne cattāro sammappadhāne cattāro iddhipāde pañcindriyāni pañca balāni satta bojjhaṅge ariyaṁ aṭṭhaṅgikaṁ maggaṁ, nibbānañca nibbānagāminiñca paṭipadaṁ dhammaṁ aññāya jānitvā tulayitvā tīrayitvā vibhāvayitvā vibhūtaṁ katvāti. </span></div><p><div class=verse-container id=mnd14:215.7><span>Evampi tañca dhammamaññāya. </span></div><p><div class=verse-container id=mnd14:216.1><span>Vicinaṁ bhikkhu sadā sato sikkheti. </span></div><p><div class=verse-container id=mnd14:216.2><span>Vicinanti vicinanto pavicinanto tulayanto tīrayanto vibhāvayanto vibhūtaṁ karonto. </span></div><p><div class=verse-container id=mnd14:216.3><span>“Sabbe saṅkhārā aniccā”ti …pe… </span></div><p><div class=verse-container id=mnd14:216.4><span>“yaṁ kiñci samudayadhammaṁ sabbaṁ taṁ nirodhadhamman”ti vicinanto pavicinanto tulayanto tīrayanto vibhāvayanto vibhūtaṁ karontoti—</span></div><p><div class=verse-container id=mnd14:216.5><span>vicinaṁ bhikkhu. </span></div><p><div class=verse-container id=mnd14:216.6><span>Sadāti sadā sabbadā sabbakālaṁ …pe… </span></div><p><div class=verse-container id=mnd14:216.7><span>pacchime vayokhandhe. </span></div><p><div class=verse-container id=mnd14:216.8><span>Satoti catūhi kāraṇehi sato—</span></div><p><div class=verse-container id=mnd14:216.9><span>kāye kāyānupassanāsatipaṭṭhānaṁ bhāvento sato …pe… </span></div><p><div class=verse-container id=mnd14:216.10><span>so vuccati sato. </span></div><p><div class=verse-container id=mnd14:216.11><span>Sikkheti tisso sikkhāyo—</span></div><p><div class=verse-container id=mnd14:216.12><span>adhisīlasikkhā, adhicittasikkhā, adhipaññāsikkhā …pe… </span></div><p><div class=verse-container id=mnd14:216.13><span>ayaṁ adhipaññāsikkhā. </span></div><p><div class=verse-container id=mnd14:216.14><span>Imā tisso sikkhāyo āvajjanto sikkheyya …pe… </span></div><p><div class=verse-container id=mnd14:216.15><span>sikkheyya ācareyya samācareyya samādāya vatteyyāti—</span></div><p><div class=verse-container id=mnd14:216.16><span>vicinaṁ bhikkhu sadā sato sikkhe. </span></div><p><div class=verse-container id=mnd14:217.1><span>Santīti nibbutiṁ ñatvāti. </span></div><p><div class=verse-container id=mnd14:217.2><span>Rāgassa nibbutiṁ santīti ñatvā, dosassa … mohassa …pe… </span></div><p><div class=verse-container id=mnd14:217.3><span>sabbākusalābhisaṅkhārānaṁ nibbutiṁ santīti ñatvā jānitvā tulayitvā tīrayitvā vibhāvayitvā vibhūtaṁ katvāti—</span></div><p><div class=verse-container id=mnd14:217.4><span>santīti nibbutiṁ ñatvā. </span></div><p><div class=verse-container id=mnd14:218.1><span>Sāsane gotamassa nappamajjeyyāti. </span></div><p><div class=verse-container id=mnd14:218.2><span>Gotamassa sāsane buddhasāsane jinasāsane tathāgatasāsane devasāsane arahantasāsane. </span></div><p><div class=verse-container id=mnd14:218.3><span>Nappamajjeyyāti sakkaccakārī assa sātaccakārī aṭṭhitakārī anolīnavuttiko anikkhittacchando anikkhittadhuro kusalesu dhammesu. </span></div><p><div class=verse-container id=mnd14:218.4><span>“Kadāhaṁ aparipūraṁ vā sīlakkhandhaṁ paripūreyyaṁ …pe… </span></div><p><div class=verse-container id=mnd14:218.5><span>aparipūraṁ vā samādhikkhandhaṁ … </span></div><p><div class=verse-container id=mnd14:218.6><span>paññākkhandhaṁ … </span></div><p><div class=verse-container id=mnd14:218.7><span>vimuttikkhandhaṁ … </span></div><p><div class=verse-container id=mnd14:218.8><span>vimuttiñāṇadassanakkhandhaṁ? </span></div><p><div class=verse-container id=mnd14:218.9><span>Kadāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ vā nirodhaṁ sacchikareyyan”ti? </span></div><p><div class=verse-container id=mnd14:218.10><span>Yo tattha chando ca vāyāmo ca ussāho ca ussoḷhī ca thāmo ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesūti—</span></div><p><div class=verse-container id=mnd14:218.11><span>sāsane gotamassa nappamajjeyya. </span></div><p><div class=verse-container id=mnd14:219.1><span>Tenāha bhagavā—</span></div><p><div class=verse-container id=mnd14:220.1><span>“Etañca dhammamaññāya, </span></div><p><div class=verse-container id=mnd14:220.2><span>Vicinaṁ bhikkhu sadā sato sikkhe; </span></div><p><div class=verse-container id=mnd14:220.3><span>Santīti nibbutiṁ ñatvā, </span></div><p><div class=verse-container id=mnd14:220.4><span>Sāsane gotamassa nappamajjeyyā”ti. </span></div><p><div class=verse-container id=mnd14:221.1><span>Abhibhū hi so anabhibhūto, </span></div><p><div class=verse-container id=mnd14:221.2><span>Sakkhidhammamanītihamaddasi; </span></div><p><div class=verse-container id=mnd14:221.3><span>Tasmā hi tassa bhagavato sāsane, </span></div><p><div class=verse-container id=mnd14:221.4><span>Appamatto sadā namassamanusikkhe. </span></div><p><div class=verse-container id=mnd14:221.5><span>(Iti bhagavā.) </span></div><p><div class=verse-container id=mnd14:222.1><span>Abhibhū hi so anabhibhūtoti. </span></div><p><div class=verse-container id=mnd14:222.2><span>Abhibhūti rūpābhibhū saddābhibhū gandhābhibhū rasābhibhū phoṭṭhabbābhibhū dhammābhibhū, anabhibhūto kehici kilesehi, abhibhosi ne pāpake akusale dhamme saṅkilesike ponobhavike sadare dukkhavipāke āyatiṁ jātijarāmaraṇiyeti—</span></div><p><div class=verse-container id=mnd14:222.3><span>abhibhū hi so anabhibhūto. </span></div><p><div class=verse-container id=mnd14:223.1><span>Sakkhidhammamanītihamaddasīti. </span></div><p><div class=verse-container id=mnd14:223.2><span>Sakkhidhammanti na itihitihaṁ na itikiriyāya na paramparāya na piṭakasampadāya na takkahetu na nayahetu na ākāraparivitakkena na diṭṭhinijjhānakkhantiyā sāmaṁ sayamabhiññātaṁ attapaccakkhadhammaṁ addasi addakkhi apassi paṭivijjhīti—</span></div><p><div class=verse-container id=mnd14:223.3><span>sakkhidhammamanītihamaddasi. </span></div><p><div class=verse-container id=mnd14:224.1><span>Tasmā hi tassa bhagavato sāsaneti. </span></div><p><div class=verse-container id=mnd14:224.2><span>Tasmāti tasmā taṅkāraṇā taṁhetu tappaccayā taṁnidānā. </span></div><p><div class=verse-container id=mnd14:224.3><span>Tassa bhagavato sāsaneti. </span></div><p><div class=verse-container id=mnd14:224.4><span>Tassa bhagavato sāsane gotamasāsane buddhasāsane jinasāsane tathāgatasāsane devasāsane arahantasāsaneti—</span></div><p><div class=verse-container id=mnd14:224.5><span>tasmā tassa bhagavato sāsane. </span></div><p><div class=verse-container id=mnd14:225.1><span>Appamatto sadā namassamanusikkhe (iti bhagavā)ti. </span></div><p><div class=verse-container id=mnd14:225.2><span>Appamattoti sakkaccakārī …pe… </span></div><p><div class=verse-container id=mnd14:225.3><span>appamādo kusalesu dhammesu. </span></div><p><div class=verse-container id=mnd14:225.4><span>Sadāti sadā sabbakālaṁ …pe… </span></div><p><div class=verse-container id=mnd14:225.5><span>pacchime vayokhandhe. </span></div><p><div class=verse-container id=mnd14:225.6><span>Namassanti kāyena vā namassamāno vācāya vā namassamāno cittena vā namassamāno anvatthapaṭipattiyā vā namassamāno dhammānudhammapaṭipattiyā vā namassamāno sakkurumāno garukurumāno mānayamāno pūjayamāno apacayamāno. </span></div><p><div class=verse-container id=mnd14:225.7><span>Anusikkheti tisso sikkhāyo—</span></div><p><div class=verse-container id=mnd14:225.8><span>adhisīlasikkhā, adhicittasikkhā, adhipaññāsikkhā …pe… </span></div><p><div class=verse-container id=mnd14:225.9><span>ayaṁ adhipaññāsikkhā. </span></div><p><div class=verse-container id=mnd14:225.10><span>Imā tisso sikkhāyo āvajjanto sikkheyya …pe… </span></div><p><div class=verse-container id=mnd14:225.11><span>sacchikātabbaṁ sacchikaronto sikkheyya careyya ācareyya samācareyya samādāya vatteyya. </span></div><p><div class=verse-container id=mnd14:225.12><span>Bhagavāti gāravādhivacanaṁ …pe… sacchikā paññatti yadidaṁ bhagavāti—</span></div><p><div class=verse-container id=mnd14:225.13><span>appamatto sadā namassamanusikkhe. </span></div><p><div class=verse-container id=mnd14:225.14><span>(Iti bhagavā.) </span></div><p><div class=verse-container id=mnd14:226.1><span>Tenāha bhagavā—</span></div><p><div class=verse-container id=mnd14:227.1><span>“Abhibhū hi so anabhibhūto, </span></div><p><div class=verse-container id=mnd14:227.2><span>Sakkhidhammamanītihamaddasi; </span></div><p><div class=verse-container id=mnd14:227.3><span>Tasmā hi tassa bhagavato sāsane, </span></div><p><div class=verse-container id=mnd14:227.4><span>Appamatto sadā namassamanusikkhe”. </span></div><p><div class=verse-container id=mnd14:227.5><span>(Iti bhagavāti.) </span></div><p><div class=verse-container id=mnd14:228.1><span>Tuvaṭakasuttaniddeso cuddasamo. </span></div><div class=flex-between><a href=/canon/en/pli/ms/sutta/kn/mnd/mnd0013.html>Previous</a><a href=/canon/en/pli/ms/sutta/kn/mnd/mnd0015.html>Next</a></div></main><footer class="container footer"><small><a href=/about/>Contact info</a></small></footer><script src=/static/canon/js/theme.js></script><script src=/static/canon/js/author_toggle.js></script>