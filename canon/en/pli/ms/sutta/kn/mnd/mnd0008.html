<!doctypehtml><html lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><link href=/static/canon/css/author_toggle.css rel=stylesheet><style></style><script src=/static/canon/js/no-flash-theme.js></script><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><button aria-label="Toggle dark mode"class=theme-toggle id=theme-toggle><span class=light-icon>🔆</span> <span class=dark-icon>🌙</span></button></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/mnd.html> Mahāniddesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/mnd/mnd0007.html>Previous</a><a href=/canon/en/pli/ms/sutta/kn/mnd/mnd0009.html>Next</a></div><p><div class=verse-container id=mnd8:0.1><span>Mahāniddesa </span></div><p><div class=verse-container id=mnd8:0.2><span>Aṭṭhakavagga </span></div><p><div class=verse-container id=mnd8:0.3><span class=big-bold>8. Pasūrasuttaniddesa </span></div><p><div class=verse-container id=mnd8:1.1><span>Atha pasūrasuttaniddesaṁ vakkhati—</span></div><p><div class=verse-container id=mnd8:2.1><span>Idheva suddhiṁ iti vādayanti, </span></div><p><div class=verse-container id=mnd8:2.2><span>Nāññesu dhammesu visuddhimāhu; </span></div><p><div class=verse-container id=mnd8:2.3><span>Yaṁ nissitā tattha subhaṁ vadānā, </span></div><p><div class=verse-container id=mnd8:2.4><span>Paccekasaccesu puthū niviṭṭhā. </span></div><p><div class=verse-container id=mnd8:3.1><span>Idheva suddhiṁ iti vādayantīti. </span></div><p><div class=verse-container id=mnd8:3.2><span>Idheva suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharanti. </span></div><p><div class=verse-container id=mnd8:3.3><span>“Sassato loko, idameva saccaṁ moghamaññan”ti suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharanti. </span></div><p><div class=verse-container id=mnd8:3.4><span>“Asassato loko … </span></div><p><div class=verse-container id=mnd8:3.5><span>antavā loko … </span></div><p><div class=verse-container id=mnd8:3.6><span>anantavā loko … </span></div><p><div class=verse-container id=mnd8:3.7><span>taṁ jīvaṁ taṁ sarīraṁ … </span></div><p><div class=verse-container id=mnd8:3.8><span>aññaṁ jīvaṁ aññaṁ sarīraṁ … </span></div><p><div class=verse-container id=mnd8:3.9><span>hoti tathāgato paraṁ maraṇā … </span></div><p><div class=verse-container id=mnd8:3.10><span>na hoti tathāgato paraṁ maraṇā … </span></div><p><div class=verse-container id=mnd8:3.11><span>hoti ca na ca hoti tathāgato paraṁ maraṇā … </span></div><p><div class=verse-container id=mnd8:3.12><span>neva hoti na na hoti tathāgato paraṁ maraṇā, idameva saccaṁ moghamaññan”ti suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharantīti—</span></div><p><div class=verse-container id=mnd8:3.13><span>idheva suddhiṁ iti vādayanti. </span></div><p><div class=verse-container id=mnd8:4.1><span>Nāññesu dhammesu visuddhimāhūti. </span></div><p><div class=verse-container id=mnd8:4.2><span>Attano satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ ṭhapetvā sabbe paravāde khipanti ukkhipanti parikkhipanti. </span></div><p><div class=verse-container id=mnd8:4.3><span>“So satthā na sabbaññū, dhammo na svākkhāto, gaṇo na suppaṭipanno, diṭṭhi na bhaddikā, paṭipadā na supaññattā, maggo na niyyāniko, natthettha suddhi vā visuddhi vā parisuddhi vā mutti vā vimutti vā parimutti vā, na tattha sujjhanti vā visujjhanti vā parisujjhanti vā muccanti vā vimuccanti vā parimuccanti vā, hīnā nihīnā omakā lāmakā chatukkā parittā”ti—</span></div><p><div class=verse-container id=mnd8:4.4><span>evamāhaṁsu evaṁ vadanti evaṁ kathenti evaṁ bhaṇanti evaṁ dīpayanti evaṁ voharantīti—</span></div><p><div class=verse-container id=mnd8:4.5><span>nāññesu dhammesu visuddhimāhu. </span></div><p><div class=verse-container id=mnd8:5.1><span>Yaṁ nissitā tattha subhaṁ vadānāti. </span></div><p><div class=verse-container id=mnd8:5.2><span>Yaṁ nissitāti yaṁ satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ nissitā sannissitā allīnā upagatā ajjhositā adhimuttā. </span></div><p><div class=verse-container id=mnd8:5.3><span>Tatthāti sakāya diṭṭhiyā sakāya khantiyā sakāya ruciyā sakāya laddhiyā. </span></div><p><div class=verse-container id=mnd8:5.4><span>Subhaṁ vadānāti subhavādā sobhanavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—</span></div><p><div class=verse-container id=mnd8:5.5><span>yaṁ nissitā tattha subhaṁ vadānā. </span></div><p><div class=verse-container id=mnd8:6.1><span>Paccekasaccesu puthū niviṭṭhāti. </span></div><p><div class=verse-container id=mnd8:6.2><span>Puthū samaṇabrāhmaṇā puthū paccekasaccesu niviṭṭhā patiṭṭhitā allīnā upagatā ajjhositā adhimuttā. </span></div><p><div class=verse-container id=mnd8:6.3><span>“Sassato loko, idameva saccaṁ moghamaññan”ti niviṭṭhā patiṭṭhitā allīnā upagatā ajjhositā adhimuttā. </span></div><p><div class=verse-container id=mnd8:6.4><span>“Asassato loko …pe… </span></div><p><div class=verse-container id=mnd8:6.5><span>neva hoti na na hoti tathāgato paraṁ maraṇā, idameva saccaṁ moghamaññan”ti niviṭṭhā patiṭṭhitā allīnā upagatā ajjhositā adhimuttāti—</span></div><p><div class=verse-container id=mnd8:6.6><span>paccekasaccesu puthū niviṭṭhā. </span></div><p><div class=verse-container id=mnd8:7.1><span>Tenāha bhagavā—</span></div><p><div class=verse-container id=mnd8:8.1><span>“Idheva suddhiṁ iti vādayanti, </span></div><p><div class=verse-container id=mnd8:8.2><span>Nāññesu dhammesu visuddhimāhu; </span></div><p><div class=verse-container id=mnd8:8.3><span>Yaṁ nissitā tattha subhaṁ vadānā, </span></div><p><div class=verse-container id=mnd8:8.4><span>Paccekasaccesu puthū niviṭṭhā”ti. </span></div><p><div class=verse-container id=mnd8:9.1><span>Te vādakāmā parisaṁ vigayha, </span></div><p><div class=verse-container id=mnd8:9.2><span>Bālaṁ dahantī mithu aññamaññaṁ; </span></div><p><div class=verse-container id=mnd8:9.3><span>Vadanti te aññasitā kathojjaṁ, </span></div><p><div class=verse-container id=mnd8:9.4><span>Pasaṁsakāmā kusalāvadānā. </span></div><p><div class=verse-container id=mnd8:10.1><span>Te vādakāmā parisaṁ vigayhāti. </span></div><p><div class=verse-container id=mnd8:10.2><span>Te vādakāmāti te vādakāmā vādatthikā vādādhippāyā vādapurekkhārā vādapariyesanaṁ carantā. </span></div><p><div class=verse-container id=mnd8:10.3><span>Parisaṁ vigayhāti khattiyaparisaṁ brāhmaṇaparisaṁ gahapatiparisaṁ samaṇaparisaṁ vigayha ogayha ajjhogāhetvā pavisitvāti—</span></div><p><div class=verse-container id=mnd8:10.4><span>te vādakāmā parisaṁ vigayha. </span></div><p><div class=verse-container id=mnd8:11.1><span>Bālaṁ dahantī mithu aññamaññanti. </span></div><p><div class=verse-container id=mnd8:11.2><span>Mithūti dve janā dve kalahakārakā dve bhaṇḍanakārakā dve bhassakārakā dve vivādakārakā dve adhikaraṇakārakā dve vādino dve sallāpakā; </span></div><p><div class=verse-container id=mnd8:11.3><span>te aññamaññaṁ bālato hīnato nihīnato omakato lāmakato chatukkato parittato dahanti passanti dakkhanti olokenti nijjhāyanti upaparikkhantīti—</span></div><p><div class=verse-container id=mnd8:11.4><span>bālaṁ dahantī mithu aññamaññaṁ. </span></div><p><div class=verse-container id=mnd8:12.1><span>Vadanti te aññasitā kathojjanti. </span></div><p><div class=verse-container id=mnd8:12.2><span>Aññaṁ satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ nissitā sannissitā allīnā upagatā ajjhositā adhimuttā. </span></div><p><div class=verse-container id=mnd8:12.3><span>Kathojjaṁ vuccati kalaho bhaṇḍanaṁ viggaho vivādo medhagaṁ. </span></div><p><div class=verse-container id=mnd8:12.4><span>Atha vā kathojjanti anojavantī sā kathā kathojjaṁ vadanti, kalahaṁ vadanti, bhaṇḍanaṁ vadanti, viggahaṁ vadanti, vivādaṁ vadanti, medhagaṁ vadanti kathenti bhaṇanti dīpayanti voharantīti—</span></div><p><div class=verse-container id=mnd8:12.5><span>vadanti te aññasitā kathojjaṁ. </span></div><p><div class=verse-container id=mnd8:13.1><span>Pasaṁsakāmā kusalāvadānāti. </span></div><p><div class=verse-container id=mnd8:13.2><span>Pasaṁsakāmāti pasaṁsakāmā pasaṁsatthikā pasaṁsādhippāyā pasaṁsapurekkhārā pasaṁsapariyesanaṁ carantā. </span></div><p><div class=verse-container id=mnd8:13.3><span>Kusalāvadānāti kusalavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—</span></div><p><div class=verse-container id=mnd8:13.4><span>pasaṁsakāmā kusalāvadānā. </span></div><p><div class=verse-container id=mnd8:14.1><span>Tenāha bhagavā—</span></div><p><div class=verse-container id=mnd8:15.1><span>“Te vādakāmā parisaṁ vigayha, </span></div><p><div class=verse-container id=mnd8:15.2><span>Bālaṁ dahantī mithu aññamaññaṁ; </span></div><p><div class=verse-container id=mnd8:15.3><span>Vadanti te aññasitā kathojjaṁ, </span></div><p><div class=verse-container id=mnd8:15.4><span>Pasaṁsakāmā kusalāvadānā”ti. </span></div><p><div class=verse-container id=mnd8:16.1><span>Yutto kathāyaṁ parisāya majjhe, </span></div><p><div class=verse-container id=mnd8:16.2><span>Pasaṁsamicchaṁ vinighāti hoti; </span></div><p><div class=verse-container id=mnd8:16.3><span>Apāhatasmiṁ pana maṅku hoti, </span></div><p><div class=verse-container id=mnd8:16.4><span>Nindāya so kuppati randhamesī. </span></div><p><div class=verse-container id=mnd8:17.1><span>Yutto kathāyaṁ parisāya majjheti. </span></div><p><div class=verse-container id=mnd8:17.2><span>Khattiyaparisāya vā brāhmaṇaparisāya vā gahapatiparisāya vā samaṇaparisāya vā majjhe attano kathāyaṁ yutto payutto āyutto samāyutto sampayutto kathetunti—</span></div><p><div class=verse-container id=mnd8:17.3><span>yutto kathāyaṁ parisāya majjhe. </span></div><p><div class=verse-container id=mnd8:18.1><span>Pasaṁsamicchaṁ vinighāti hotīti. </span></div><p><div class=verse-container id=mnd8:18.2><span>Pasaṁsamicchanti pasaṁsaṁ thomanaṁ kittiṁ vaṇṇahāriyaṁ icchanto sādiyanto patthayanto pihayanto abhijappanto. </span></div><p><div class=verse-container id=mnd8:18.3><span>Vinighāti hotīti pubbeva sallāpā kathaṅkathī vinighātī hoti. </span></div><p><div class=verse-container id=mnd8:18.4><span>“Jayo nu kho me bhavissati, parājayo nu kho me bhavissati, kathaṁ niggahaṁ karissāmi, kathaṁ paṭikammaṁ karissāmi, kathaṁ visesaṁ karissāmi, kathaṁ paṭivisesaṁ karissāmi, kathaṁ āveṭhiyaṁ karissāmi, kathaṁ nibbeṭhiyaṁ karissāmi, kathaṁ chedaṁ karissāmi, kathaṁ maṇḍalaṁ karissāmī”ti, evaṁ pubbeva sallāpā kathaṅkathī vinighāti hotīti—</span></div><p><div class=verse-container id=mnd8:18.5><span>pasaṁsamicchaṁ vinighāti hoti. </span></div><p><div class=verse-container id=mnd8:19.1><span>Apāhatasmiṁ pana maṅku hotīti. </span></div><p><div class=verse-container id=mnd8:19.2><span>Ye te pañhavīmaṁsakā parisā pārisajjā pāsārikā, te apaharanti. </span></div><p><div class=verse-container id=mnd8:19.3><span>“Atthāpagataṁ bhaṇitan”ti atthato apaharanti, </span></div><p><div class=verse-container id=mnd8:19.4><span>“byañjanāpagataṁ bhaṇitan”ti byañjanato apaharanti, </span></div><p><div class=verse-container id=mnd8:19.5><span>“atthabyañjanāpagataṁ bhaṇitan”ti atthabyañjanato apaharanti, </span></div><p><div class=verse-container id=mnd8:19.6><span>“attho te dunnīto, byañjanaṁ te duropitaṁ, atthabyañjanaṁ te dunnītaṁ duropitaṁ, niggaho te akato, paṭikammaṁ te dukkaṭaṁ, viseso te akato, paṭiviseso te dukkaṭo, āveṭhiyā te akatā, nibbeṭhiyā te dukkaṭā, chedo te akato, maṇḍalaṁ te dukkaṭaṁ visamakathaṁ dukkathitaṁ dubbhaṇitaṁ dullapitaṁ duruttaṁ dubbhāsitan”ti apaharanti. </span></div><p><div class=verse-container id=mnd8:19.7><span>Apāhatasmiṁ pana maṅku hotīti. </span></div><p><div class=verse-container id=mnd8:19.8><span>Apāhatasmiṁ maṅku hoti pīḷito ghaṭṭito byādhito domanassito hotīti—</span></div><p><div class=verse-container id=mnd8:19.9><span>apāhatasmiṁ pana maṅku hoti. </span></div><p><div class=verse-container id=mnd8:20.1><span>Nindāya so kuppati randhamesīti. </span></div><p><div class=verse-container id=mnd8:20.2><span>Nindāya garahāya akittiyā avaṇṇahārikāya kuppati byāpajjati patiṭṭhīyati, kopañca dosañca appaccayañca pātukarotīti—</span></div><p><div class=verse-container id=mnd8:20.3><span>nindāya so kuppati. </span></div><p><div class=verse-container id=mnd8:20.4><span>Randhamesīti virandhamesī aparaddhamesī khalitamesī gaḷitamesī vivaramesīti—</span></div><p><div class=verse-container id=mnd8:20.5><span>nindāya so kuppati randhamesī. </span></div><p><div class=verse-container id=mnd8:21.1><span>Tenāha bhagavā—</span></div><p><div class=verse-container id=mnd8:22.1><span>“Yutto kathāyaṁ parisāya majjhe, </span></div><p><div class=verse-container id=mnd8:22.2><span>Pasaṁsamicchaṁ vinighāti hoti; </span></div><p><div class=verse-container id=mnd8:22.3><span>Apāhatasmiṁ pana maṅku hoti, </span></div><p><div class=verse-container id=mnd8:22.4><span>Nindāya so kuppati randhamesī”ti. </span></div><p><div class=verse-container id=mnd8:23.1><span>Yamassa vādaṁ parihīnamāhu, </span></div><p><div class=verse-container id=mnd8:23.2><span>Apāhataṁ pañhavimaṁsakāse; </span></div><p><div class=verse-container id=mnd8:23.3><span>Paridevati socati hīnavādo, </span></div><p><div class=verse-container id=mnd8:23.4><span>Upaccagā manti anutthunāti. </span></div><p><div class=verse-container id=mnd8:24.1><span>Yamassa vādaṁ parihīnamāhūti yaṁ tassa vādaṁ hīnaṁ nihīnaṁ parihīnaṁ parihāpitaṁ na paripūritaṁ, evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span></div><p><div class=verse-container id=mnd8:24.2><span>yamassa vādaṁ parihīnamāhu. </span></div><p><div class=verse-container id=mnd8:25.1><span>Apāhataṁ pañhavimaṁsakāseti. </span></div><p><div class=verse-container id=mnd8:25.2><span>Ye te pañhavīmaṁsakā parisā pārisajjā pāsārikā, te apaharanti. </span></div><p><div class=verse-container id=mnd8:25.3><span>“Atthāpagataṁ bhaṇitan”ti atthato apaharanti, </span></div><p><div class=verse-container id=mnd8:25.4><span>“byañjanāpagataṁ bhaṇitan”ti byañjanato apaharanti, </span></div><p><div class=verse-container id=mnd8:25.5><span>“atthabyañjanāpagataṁ bhaṇitan”ti atthabyañjanato apaharanti, </span></div><p><div class=verse-container id=mnd8:25.6><span>“attho te dunnīto, byañjanaṁ te duropitaṁ, atthabyañjanaṁ te dunnītaṁ duropitaṁ, niggaho te akato, paṭikammaṁ te dukkaṭaṁ, viseso te akato, paṭiviseso te dukkaṭo, āveṭhiyā te akatā, nibbeṭhiyā te dukkaṭā, chedo te akato, maṇḍalaṁ te dukkaṭaṁ visamakathaṁ dukkathitaṁ dubbhaṇitaṁ dullapitaṁ duruttaṁ dubbhāsitan”ti, apaharantīti—</span></div><p><div class=verse-container id=mnd8:25.7><span>apāhataṁ pañhavimaṁsakāse. </span></div><p><div class=verse-container id=mnd8:26.1><span>Paridevati socati hīnavādoti. </span></div><p><div class=verse-container id=mnd8:26.2><span>Paridevatīti “aññaṁ mayā āvajjitaṁ aññaṁ cintitaṁ aññaṁ upadhāritaṁ, aññaṁ upalakkhitaṁ so mahāpakkho mahāpariso mahāparivāro; </span></div><p><div class=verse-container id=mnd8:26.3><span>parisā cāyaṁ vaggā, na samaggā; </span></div><p><div class=verse-container id=mnd8:26.4><span>samaggāya parisāya hetu kathāsallāpo puna bhañjissāmī”ti, yā evarūpā vācā palāpo vippalāpo lālappo lālappāyanā lālappāyitattanti—</span></div><p><div class=verse-container id=mnd8:26.5><span>paridevati. </span></div><p><div class=verse-container id=mnd8:26.6><span>Socatīti “tassa jayo”ti socati, </span></div><p><div class=verse-container id=mnd8:26.7><span>“mayhaṁ parājayo”ti socati, </span></div><p><div class=verse-container id=mnd8:26.8><span>“tassa lābho”ti socati, </span></div><p><div class=verse-container id=mnd8:26.9><span>“mayhaṁ alābho”ti socati, </span></div><p><div class=verse-container id=mnd8:26.10><span>“tassa yaso”ti socati, </span></div><p><div class=verse-container id=mnd8:26.11><span>“mayhaṁ ayaso”ti socati, </span></div><p><div class=verse-container id=mnd8:26.12><span>“tassa pasaṁsā”ti socati, </span></div><p><div class=verse-container id=mnd8:26.13><span>“mayhaṁ nindā”ti socati, </span></div><p><div class=verse-container id=mnd8:26.14><span>“tassa sukhan”ti socati, </span></div><p><div class=verse-container id=mnd8:26.15><span>“mayhaṁ dukkhan”ti socati, </span></div><p><div class=verse-container id=mnd8:26.16><span>“so sakkato garukato mānito pūjito apacito lābhī cīvarapiṇḍapātasenāsanagilānapaccayabhesajjaparikkhārānaṁ, ahamasmi asakkato agarukato amānito apūjito anapacito na lābhī cīvarapiṇḍapātasenāsanagilānapaccayabhesajjaparikkhārānan”ti socati kilamati paridevati urattāḷiṁ kandati sammohaṁ āpajjatīti—</span></div><p><div class=verse-container id=mnd8:26.17><span>paridevati socati. </span></div><p><div class=verse-container id=mnd8:26.18><span>Hīnavādoti hīnavādo nihīnavādo parihīnavādo parihāpitavādo na paripūravādoti—</span></div><p><div class=verse-container id=mnd8:26.19><span>paridevati socati hīnavādo. </span></div><p><div class=verse-container id=mnd8:27.1><span>Upaccagā manti anutthunātīti. </span></div><p><div class=verse-container id=mnd8:27.2><span>So maṁ vādena vādaṁ accagā upaccagā atikkanto samatikkanto vītivattoti. </span></div><p><div class=verse-container id=mnd8:27.3><span>Evampi upaccagā manti. </span></div><p><div class=verse-container id=mnd8:27.4><span>Atha vā maṁ vādena vādaṁ abhibhavitvā ajjhottharitvā pariyādiyitvā maddayitvā carati viharati iriyati vattati pāleti yapeti yāpetīti. </span></div><p><div class=verse-container id=mnd8:27.5><span>Evampi upaccagā manti. </span></div><p><div class=verse-container id=mnd8:27.6><span>Anutthunā vuccati vācā palāpo vippalāpo lālappo lālappāyanā lālappāyitattanti—</span></div><p><div class=verse-container id=mnd8:27.7><span>upaccagā manti anutthunāti. </span></div><p><div class=verse-container id=mnd8:28.1><span>Tenāha bhagavā—</span></div><p><div class=verse-container id=mnd8:29.1><span>“Yamassa vādaṁ parihīnamāhu, </span></div><p><div class=verse-container id=mnd8:29.2><span>Apāhataṁ pañhavimaṁsakāse; </span></div><p><div class=verse-container id=mnd8:29.3><span>Paridevati socati hīnavādo, </span></div><p><div class=verse-container id=mnd8:29.4><span>Upaccagā manti anutthunātī”ti. </span></div><p><div class=verse-container id=mnd8:30.1><span>Ete vivādā samaṇesu jātā, </span></div><p><div class=verse-container id=mnd8:30.2><span>Etesu ugghātinighāti hoti; </span></div><p><div class=verse-container id=mnd8:30.3><span>Etampi disvā virame kathojjaṁ, </span></div><p><div class=verse-container id=mnd8:30.4><span>Na haññadatthatthi pasaṁsalābhā. </span></div><p><div class=verse-container id=mnd8:31.1><span>Ete vivādā samaṇesu jātāti. </span></div><p><div class=verse-container id=mnd8:31.2><span>Samaṇāti ye keci ito bahiddhā paribbajūpagatā paribbajasamāpannā. </span></div><p><div class=verse-container id=mnd8:31.3><span>Ete diṭṭhikalahā diṭṭhibhaṇḍanā diṭṭhiviggahā diṭṭhivivādā diṭṭhimedhagā samaṇesu jātā sañjātā nibbattā abhinibbattā pātubhūtāti—</span></div><p><div class=verse-container id=mnd8:31.4><span>ete vivādā samaṇesu jātā. </span></div><p><div class=verse-container id=mnd8:32.1><span>Etesu ugghātinighāti hotīti. </span></div><p><div class=verse-container id=mnd8:32.2><span>Jayaparājayo hoti, </span></div><p><div class=verse-container id=mnd8:32.3><span>lābhālābho hoti, </span></div><p><div class=verse-container id=mnd8:32.4><span>yasāyaso hoti, </span></div><p><div class=verse-container id=mnd8:32.5><span>nindāpasaṁsā hoti, </span></div><p><div class=verse-container id=mnd8:32.6><span>sukhadukkhaṁ hoti, </span></div><p><div class=verse-container id=mnd8:32.7><span>somanassadomanassaṁ hoti, </span></div><p><div class=verse-container id=mnd8:32.8><span>iṭṭhāniṭṭhaṁ hoti, </span></div><p><div class=verse-container id=mnd8:32.9><span>anunayapaṭighaṁ hoti, </span></div><p><div class=verse-container id=mnd8:32.10><span>ugghātitanigghātitaṁ hoti, </span></div><p><div class=verse-container id=mnd8:32.11><span>anurodhavirodho hoti, </span></div><p><div class=verse-container id=mnd8:32.12><span>jayena cittaṁ ugghātitaṁ hoti parājayena cittaṁ nigghātitaṁ hoti, </span></div><p><div class=verse-container id=mnd8:32.13><span>lābhena cittaṁ ugghātitaṁ hoti alābhena cittaṁ nigghātitaṁ hoti, </span></div><p><div class=verse-container id=mnd8:32.14><span>yasena cittaṁ ugghātitaṁ hoti ayasena cittaṁ nigghātitaṁ hoti, </span></div><p><div class=verse-container id=mnd8:32.15><span>pasaṁsāya cittaṁ ugghātitaṁ hoti nindāya cittaṁ nigghātitaṁ hoti, </span></div><p><div class=verse-container id=mnd8:32.16><span>sukhena cittaṁ ugghātitaṁ hoti dukkhena cittaṁ nigghātitaṁ hoti, </span></div><p><div class=verse-container id=mnd8:32.17><span>somanassena cittaṁ ugghātitaṁ hoti domanassena cittaṁ nigghātitaṁ hoti, </span></div><p><div class=verse-container id=mnd8:32.18><span>unnatiyā cittaṁ ugghātitaṁ hoti, </span></div><p><div class=verse-container id=mnd8:32.19><span>onatiyā cittaṁ nigghātitaṁ hotīti—</span></div><p><div class=verse-container id=mnd8:32.20><span>etesu ugghātinighāti hoti. </span></div><p><div class=verse-container id=mnd8:33.1><span>Etampi disvā virame kathojjanti. </span></div><p><div class=verse-container id=mnd8:33.2><span>Etampi disvāti etaṁ ādīnavaṁ disvā passitvā tulayitvā tīrayitvā vibhāvayitvā vibhūtaṁ katvā diṭṭhikalahesu diṭṭhibhaṇḍanesu diṭṭhiviggahesu diṭṭhivivādesu diṭṭhimedhagesūti—</span></div><p><div class=verse-container id=mnd8:33.3><span>etampi disvā virame kathojjanti. </span></div><p><div class=verse-container id=mnd8:33.4><span>Kathojjaṁ vuccati kalaho bhaṇḍanaṁ viggaho vivādo medhagaṁ. </span></div><p><div class=verse-container id=mnd8:33.5><span>Atha vā kathojjanti anojavantī sā kathā kathojjaṁ na kareyya, </span></div><p><div class=verse-container id=mnd8:33.6><span>kalahaṁ na kareyya, </span></div><p><div class=verse-container id=mnd8:33.7><span>bhaṇḍanaṁ na kareyya, </span></div><p><div class=verse-container id=mnd8:33.8><span>viggahaṁ na kareyya, </span></div><p><div class=verse-container id=mnd8:33.9><span>vivādaṁ na kareyya, </span></div><p><div class=verse-container id=mnd8:33.10><span>medhagaṁ na kareyya, </span></div><p><div class=verse-container id=mnd8:33.11><span>kalahabhaṇḍanaviggahavivādamedhagaṁ pajaheyya vinodeyya byantiṁ kareyya anabhāvaṁ gameyya, </span></div><p><div class=verse-container id=mnd8:33.12><span>kalahabhaṇḍanaviggahavivādamedhagā ārato assa virato paṭivirato nikkhanto nissaṭo vippayutto visaññutto vimariyādikatena cetasā vihareyyāti—</span></div><p><div class=verse-container id=mnd8:33.13><span>etampi disvā virame kathojjaṁ. </span></div><p><div class=verse-container id=mnd8:34.1><span>Na haññadatthatthi pasaṁsalābhāti. </span></div><p><div class=verse-container id=mnd8:34.2><span>Pasaṁsalābhā añño attho natthi attattho vā parattho vā ubhayattho vā diṭṭhadhammiko vā attho, </span></div><p><div class=verse-container id=mnd8:34.3><span>samparāyiko vā attho, </span></div><p><div class=verse-container id=mnd8:34.4><span>uttāno vā attho, </span></div><p><div class=verse-container id=mnd8:34.5><span>gambhīro vā attho, </span></div><p><div class=verse-container id=mnd8:34.6><span>gūḷho vā attho, </span></div><p><div class=verse-container id=mnd8:34.7><span>paṭicchanno vā attho, </span></div><p><div class=verse-container id=mnd8:34.8><span>neyyo vā attho, </span></div><p><div class=verse-container id=mnd8:34.9><span>nīto vā attho, </span></div><p><div class=verse-container id=mnd8:34.10><span>anavajjo vā attho, </span></div><p><div class=verse-container id=mnd8:34.11><span>nikkileso vā attho, </span></div><p><div class=verse-container id=mnd8:34.12><span>vodāno vā attho, </span></div><p><div class=verse-container id=mnd8:34.13><span>paramattho vā attho natthi na santi na saṁvijjanti nupalabbhantīti—</span></div><p><div class=verse-container id=mnd8:34.14><span>na haññadatthatthi pasaṁsalābhā. </span></div><p><div class=verse-container id=mnd8:35.1><span>Tenāha bhagavā—</span></div><p><div class=verse-container id=mnd8:36.1><span>“Ete vivādā samaṇesu jātā, </span></div><p><div class=verse-container id=mnd8:36.2><span>Etesu ugghātinighāti hoti; </span></div><p><div class=verse-container id=mnd8:36.3><span>Etampi disvā virame kathojjaṁ, </span></div><p><div class=verse-container id=mnd8:36.4><span>Na haññadatthatthi pasaṁsalābhā”ti. </span></div><p><div class=verse-container id=mnd8:37.1><span>Pasaṁsito vā pana tattha hoti, </span></div><p><div class=verse-container id=mnd8:37.2><span>Akkhāya vādaṁ parisāya majjhe; </span></div><p><div class=verse-container id=mnd8:37.3><span>So hassatī unnamatī ca tena, </span></div><p><div class=verse-container id=mnd8:37.4><span>Pappuyya tamatthaṁ yathā mano ahu. </span></div><p><div class=verse-container id=mnd8:38.1><span>Pasaṁsito vā pana tattha hotīti. </span></div><p><div class=verse-container id=mnd8:38.2><span>Tatthāti sakāya diṭṭhiyā sakāya khantiyā sakāya ruciyā sakāya laddhiyā pasaṁsito thomito kittito vaṇṇito hotīti—</span></div><p><div class=verse-container id=mnd8:38.3><span>pasaṁsito vā pana tattha hoti. </span></div><p><div class=verse-container id=mnd8:39.1><span>Akkhāya vādaṁ parisāya majjheti. </span></div><p><div class=verse-container id=mnd8:39.2><span>Khattiyaparisāya vā brāhmaṇaparisāya vā gahapatiparisāya vā samaṇaparisāya vā majjhe attano vādaṁ akkhāya ācikkhitvā anuvādaṁ akkhāya ācikkhitvā thambhayitvā brūhayitvā dīpayitvā jotayitvā voharitvā pariggaṇhitvāti—</span></div><p><div class=verse-container id=mnd8:39.3><span>akkhāya vādaṁ parisāya majjhe. </span></div><p><div class=verse-container id=mnd8:40.1><span>So hassatī unnamatī ca tenāti. </span></div><p><div class=verse-container id=mnd8:40.2><span>So tena jayatthena tuṭṭho hoti haṭṭho pahaṭṭho attamano paripuṇṇasaṅkappo. </span></div><p><div class=verse-container id=mnd8:40.3><span>Atha vā dantavidaṁsakaṁ hasamāno. </span></div><p><div class=verse-container id=mnd8:40.4><span>So hassatī unnamatī ca tenāti so tena jayatthena unnato hoti unnamo dhajo sampaggāho ketukamyatā cittassāti—</span></div><p><div class=verse-container id=mnd8:40.5><span>so hassatī unnamatī ca tena. </span></div><p><div class=verse-container id=mnd8:41.1><span>Pappuyya tamatthaṁ yathā mano ahūti. </span></div><p><div class=verse-container id=mnd8:41.2><span>Taṁ jayatthaṁ pappuyya pāpuṇitvā adhigantvā vinditvā paṭilabhitvā. </span></div><p><div class=verse-container id=mnd8:41.3><span>Yathā mano ahūti yathā mano ahu, yathā citto ahu, yathā saṅkappo ahu, yathā viññāṇo ahūti—</span></div><p><div class=verse-container id=mnd8:41.4><span>pappuyya tamatthaṁ yathā mano ahu. </span></div><p><div class=verse-container id=mnd8:42.1><span>Tenāha bhagavā—</span></div><p><div class=verse-container id=mnd8:43.1><span>“Pasaṁsito vā pana tattha hoti, </span></div><p><div class=verse-container id=mnd8:43.2><span>Akkhāya vādaṁ parisāya majjhe; </span></div><p><div class=verse-container id=mnd8:43.3><span>So hassatī unnamatī ca tena, </span></div><p><div class=verse-container id=mnd8:43.4><span>Pappuyya tamatthaṁ yathā mano ahū”ti. </span></div><p><div class=verse-container id=mnd8:44.1><span>Yā unnatī sāssa vighātabhūmi, </span></div><p><div class=verse-container id=mnd8:44.2><span>Mānātimānaṁ vadate paneso; </span></div><p><div class=verse-container id=mnd8:44.3><span>Etampi disvā na vivādayetha, </span></div><p><div class=verse-container id=mnd8:44.4><span>Na hi tena suddhiṁ kusalā vadanti. </span></div><p><div class=verse-container id=mnd8:45.1><span>Yā unnatī sāssa vighātabhūmīti. </span></div><p><div class=verse-container id=mnd8:45.2><span>Yā unnati unnamo dhajo sampaggāho ketukamyatā cittassāti—</span></div><p><div class=verse-container id=mnd8:45.3><span>yā unnati. </span></div><p><div class=verse-container id=mnd8:45.4><span>Sāssa vighātabhūmīti sā tassa vighātabhūmi upaghātabhūmi pīḷanabhūmi ghaṭṭanabhūmi upaddavabhūmi upasaggabhūmīti—</span></div><p><div class=verse-container id=mnd8:45.5><span>yā unnatī sāssa vighātabhūmi. </span></div><p><div class=verse-container id=mnd8:46.1><span>Mānātimānaṁ vadate panesoti. </span></div><p><div class=verse-container id=mnd8:46.2><span>So puggalo mānañca vadati atimānañca vadatīti—</span></div><p><div class=verse-container id=mnd8:46.3><span>mānātimānaṁ vadate paneso. </span></div><p><div class=verse-container id=mnd8:47.1><span>Etampi disvā na vivādayethāti. </span></div><p><div class=verse-container id=mnd8:47.2><span>Etaṁ ādīnavaṁ disvā passitvā tulayitvā tīrayitvā vibhāvayitvā vibhūtaṁ katvā diṭṭhikalahesu diṭṭhibhaṇḍanesu diṭṭhiviggahesu diṭṭhivivādesu diṭṭhimedhagesūti—</span></div><p><div class=verse-container id=mnd8:47.3><span>etampi disvā. </span></div><p><div class=verse-container id=mnd8:47.4><span>Na vivādayethāti na kalahaṁ kareyya na bhaṇḍanaṁ kareyya na viggahaṁ kareyya na vivādaṁ kareyya, na medhagaṁ kareyya, kalahabhaṇḍanaviggahavivādamedhagaṁ pajaheyya vinodeyya byantiṁ kareyya anabhāvaṁ gameyya, kalahabhaṇḍanaviggahavivādamedhagā ārato assa virato paṭivirato nikkhanto nissaṭo vippayutto visaññutto vimariyādikatena cetasā vihareyyāti—</span></div><p><div class=verse-container id=mnd8:47.5><span>etampi disvā na vivādayetha. </span></div><p><div class=verse-container id=mnd8:48.1><span>Na hi tena suddhiṁ kusalā vadantīti. </span></div><p><div class=verse-container id=mnd8:48.2><span>Kusalāti ye te khandhakusalā dhātukusalā āyatanakusalā paṭiccasamuppādakusalā satipaṭṭhānakusalā sammappadhānakusalā iddhipādakusalā indriyakusalā balakusalā bojjhaṅgakusalā maggakusalā phalakusalā nibbānakusalā, te kusalā diṭṭhikalahena diṭṭhibhaṇḍanena diṭṭhiviggahena diṭṭhivivādena diṭṭhimedhagena suddhiṁ visuddhiṁ parisuddhiṁ, muttiṁ vimuttiṁ parimuttiṁ na vadanti na kathenti na bhaṇanti na dīpayanti na voharantīti—</span></div><p><div class=verse-container id=mnd8:48.3><span>na hi tena suddhiṁ kusalā vadanti. </span></div><p><div class=verse-container id=mnd8:49.1><span>Tenāha bhagavā—</span></div><p><div class=verse-container id=mnd8:50.1><span>“Yā unnatī sāssa vighātabhūmi, </span></div><p><div class=verse-container id=mnd8:50.2><span>Mānātimānaṁ vadate paneso; </span></div><p><div class=verse-container id=mnd8:50.3><span>Etampi disvā na vivādayetha, </span></div><p><div class=verse-container id=mnd8:50.4><span>Na hi tena suddhiṁ kusalā vadantī”ti. </span></div><p><div class=verse-container id=mnd8:51.1><span>Sūro yathā rājakhādāya puṭṭho, </span></div><p><div class=verse-container id=mnd8:51.2><span>Abhigajjameti paṭisūramicchaṁ; </span></div><p><div class=verse-container id=mnd8:51.3><span>Yeneva so tena palehi sūra, </span></div><p><div class=verse-container id=mnd8:51.4><span>Pubbeva natthi yadidaṁ yudhāya. </span></div><p><div class=verse-container id=mnd8:52.1><span>Sūro yathā rājakhādāya puṭṭhoti. </span></div><p><div class=verse-container id=mnd8:52.2><span>Sūroti sūro vīro vikkanto abhīrū achambhī anutrāsī apalāyī. </span></div><p><div class=verse-container id=mnd8:52.3><span>Rājakhādāya puṭṭhoti rājakhādanīyena rājabhojanīyena puṭṭho posito āpādito vaḍḍhitoti—</span></div><p><div class=verse-container id=mnd8:52.4><span>sūro yathā rājakhādāya puṭṭho. </span></div><p><div class=verse-container id=mnd8:53.1><span>Abhigajjameti paṭisūramicchanti. </span></div><p><div class=verse-container id=mnd8:53.2><span>So gajjanto uggajjanto abhigajjanto eti upeti upagacchati paṭisūraṁ paṭipurisaṁ paṭisattuṁ paṭimallaṁ icchanto sādiyanto patthayanto pihayanto abhijappantoti—</span></div><p><div class=verse-container id=mnd8:53.3><span>abhigajjameti paṭisūramicchaṁ. </span></div><p><div class=verse-container id=mnd8:54.1><span>Yeneva so tena palehi sūrāti. </span></div><p><div class=verse-container id=mnd8:54.2><span>Yeneva so diṭṭhigatiko tena palehi, tena vaja, tena gaccha, tena atikkama, so tuyhaṁ paṭisūro paṭipuriso paṭisattu paṭimalloti—</span></div><p><div class=verse-container id=mnd8:54.3><span>yeneva so tena palehi sūra. </span></div><p><div class=verse-container id=mnd8:55.1><span>Pubbeva natthi yadidaṁ yudhāyāti. </span></div><p><div class=verse-container id=mnd8:55.2><span>Pubbeva bodhiyā mūle ye paṭisenikarā kilesā paṭilomakarā paṭikaṇḍakakarā paṭipakkhakarā te natthi na santi na saṁvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā. </span></div><p><div class=verse-container id=mnd8:55.3><span>Yadidaṁ yudhāyāti yadidaṁ yuddhatthāya kalahatthāya bhaṇḍanatthāya viggahatthāya vivādatthāya medhagatthāyāti—</span></div><p><div class=verse-container id=mnd8:55.4><span>pubbeva natthi yadidaṁ yudhāya. </span></div><p><div class=verse-container id=mnd8:56.1><span>Tenāha bhagavā—</span></div><p><div class=verse-container id=mnd8:57.1><span>“Sūro yathā rājakhādāya puṭṭho, </span></div><p><div class=verse-container id=mnd8:57.2><span>Abhigajjameti paṭisūramicchaṁ; </span></div><p><div class=verse-container id=mnd8:57.3><span>Yeneva so tena palehi sūra, </span></div><p><div class=verse-container id=mnd8:57.4><span>Pubbeva natthi yadidaṁ yudhāyā”ti. </span></div><p><div class=verse-container id=mnd8:58.1><span>Ye diṭṭhimuggayha vivādayanti, </span></div><p><div class=verse-container id=mnd8:58.2><span>Idameva saccanti ca vādayanti; </span></div><p><div class=verse-container id=mnd8:58.3><span>Te tvaṁ vadassū na hi tedha atthi, </span></div><p><div class=verse-container id=mnd8:58.4><span>Vādamhi jāte paṭisenikattā. </span></div><p><div class=verse-container id=mnd8:59.1><span>Ye diṭṭhimuggayha vivādayantīti ye dvāsaṭṭhidiṭṭhigatānaṁ aññataraññataraṁ diṭṭhigataṁ gahetvā gaṇhitvā uggaṇhitvā parāmasitvā abhinivisitvā vivādayanti kalahaṁ karonti, bhaṇḍanaṁ karonti, viggahaṁ karonti, vivādaṁ karonti, medhagaṁ karonti—</span></div><p><div class=verse-container id=mnd8:59.2><span>“na tvaṁ imaṁ dhammavinayaṁ ājānāsi, ahaṁ imaṁ dhammavinayaṁ ājānāmi, kiṁ tvaṁ imaṁ dhammavinayaṁ ājānissasi, micchāpaṭipanno tvamasi, ahamasmi sammāpaṭipanno, sahitaṁ me, asahitaṁ te, pure vacanīyaṁ pacchā avaca, pacchā vacanīyaṁ pure avaca, adhiciṇṇaṁ te viparāvattaṁ, āropito te vādo, niggahito tvamasi, cara vādappamokkhāya, nibbeṭhehi vā sace pahosī”ti—</span></div><p><div class=verse-container id=mnd8:59.3><span>ye diṭṭhimuggayha vivādayanti. </span></div><p><div class=verse-container id=mnd8:60.1><span>Idameva saccanti ca vādayantīti. </span></div><p><div class=verse-container id=mnd8:60.2><span>“Sassato loko, idameva saccaṁ moghamaññan”ti vādayanti kathenti bhaṇanti dīpayanti voharanti. </span></div><p><div class=verse-container id=mnd8:60.3><span>“Asassato loko …pe… </span></div><p><div class=verse-container id=mnd8:60.4><span>neva hoti na na hoti tathāgato paraṁ maraṇā, idameva saccaṁ moghamaññan”ti vādayanti kathenti bhaṇanti dīpayanti voharantīti—</span></div><p><div class=verse-container id=mnd8:60.5><span>idameva saccanti ca vādayanti. </span></div><p><div class=verse-container id=mnd8:61.1><span>Te tvaṁ vadassū na hi tedha atthi, vādamhi jāte paṭisenikattāti. </span></div><p><div class=verse-container id=mnd8:61.2><span>Te tvaṁ diṭṭhigatike vadassu vādena vādaṁ, niggahena niggahaṁ, paṭikammena paṭikammaṁ, visesena visesaṁ, paṭivisesena paṭivisesaṁ, āveṭhiyāya āveṭhiyaṁ, nibbeṭhiyāya nibbeṭhiyaṁ, chedena chedaṁ, maṇḍalena maṇḍalaṁ, te tuyhaṁ paṭisūrā paṭipurisā paṭisattū paṭimallāti—</span></div><p><div class=verse-container id=mnd8:61.3><span>te tvaṁ vadassū na hi tedha atthi. </span></div><p><div class=verse-container id=mnd8:61.4><span>Vādamhi jāte paṭisenikattāti. </span></div><p><div class=verse-container id=mnd8:61.5><span>Vāde jāte sañjāte nibbatte abhinibbatte pātubhūteyeva paṭisenikattā paṭilomakattā paṭikaṇḍakakattā paṭipakkhakattā kalahaṁ kareyyuṁ bhaṇḍanaṁ kareyyuṁ viggahaṁ kareyyuṁ vivādaṁ kareyyuṁ medhagaṁ kareyyuṁ, te natthi na santi na saṁvijjanti nupalabbhanti, pahīnā …pe… </span></div><p><div class=verse-container id=mnd8:61.6><span>ñāṇagginā daḍḍhāti—</span></div><p><div class=verse-container id=mnd8:61.7><span>te tvaṁ vadassū na hi tedha atthi vādamhi jāte paṭisenikattā. </span></div><p><div class=verse-container id=mnd8:62.1><span>Tenāha bhagavā—</span></div><p><div class=verse-container id=mnd8:63.1><span>“Ye diṭṭhimuggayha vivādayanti, </span></div><p><div class=verse-container id=mnd8:63.2><span>Idameva saccanti ca vādayanti; </span></div><p><div class=verse-container id=mnd8:63.3><span>Te tvaṁ vadassū na hi tedha atthi, </span></div><p><div class=verse-container id=mnd8:63.4><span>Vādamhi jāte paṭisenikattā”ti. </span></div><p><div class=verse-container id=mnd8:64.1><span>Visenikatvā pana ye caranti, </span></div><p><div class=verse-container id=mnd8:64.2><span>Diṭṭhīhi diṭṭhiṁ avirujjhamānā; </span></div><p><div class=verse-container id=mnd8:64.3><span>Tesu tvaṁ kiṁ labhetho pasūra, </span></div><p><div class=verse-container id=mnd8:64.4><span>Yesīdha natthi paramuggahītaṁ. </span></div><p><div class=verse-container id=mnd8:65.1><span>Visenikatvā pana ye carantīti. </span></div><p><div class=verse-container id=mnd8:65.2><span>Senā vuccati mārasenā. </span></div><p><div class=verse-container id=mnd8:65.3><span>Kāyaduccaritaṁ mārasenā, vacīduccaritaṁ mārasenā, manoduccaritaṁ mārasenā, lobho mārasenā, doso mārasenā, moho mārasenā, kodho … upanāho … makkho … paḷāso … issā … macchariyaṁ … māyā … sāṭheyyaṁ … thambho … sārambho … māno … atimāno … mado … pamādo … sabbe kilesā … sabbe duccaritā … sabbe darathā … sabbe pariḷāhā … sabbe santāpā … sabbākusalābhisaṅkhārā mārasenā. </span></div><p><div class=verse-container id=mnd8:66.1><span>Vuttañhetaṁ bhagavatā—</span></div><p><div class=verse-container id=mnd8:67.1><span>“Kāmā te paṭhamā senā, </span></div><p><div class=verse-container id=mnd8:67.2><span>dutiyā arati vuccati; </span></div><p><div class=verse-container id=mnd8:67.3><span>…pe… </span></div><p><div class=verse-container id=mnd8:67.4><span>Na naṁ asuro jināti, </span></div><p><div class=verse-container id=mnd8:67.5><span>jetvāva labhate sukhan”ti. </span></div><p><div class=verse-container id=mnd8:68.1><span>Yato catūhi ariyamaggehi sabbā ca mārasenā sabbe ca paṭisenikarā kilesā jitā ca parājitā ca bhaggā vippaluggā parammukhā, tena vuccati visenikatvāti. </span></div><p><div class=verse-container id=mnd8:68.2><span>Yeti arahanto khīṇāsavā. </span></div><p><div class=verse-container id=mnd8:68.3><span>Carantīti caranti viharanti iriyanti vattenti pālenti yapenti yāpentīti—</span></div><p><div class=verse-container id=mnd8:68.4><span>visenikatvā pana ye caranti. </span></div><p><div class=verse-container id=mnd8:69.1><span>Diṭṭhīhi diṭṭhiṁ avirujjhamānāti. </span></div><p><div class=verse-container id=mnd8:69.2><span>Yesaṁ dvāsaṭṭhi diṭṭhigatāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni, te diṭṭhīhi diṭṭhiṁ avirujjhamānā appaṭivirujjhamānā appahīyamānā appaṭihaññamānā appaṭihatamānāti—</span></div><p><div class=verse-container id=mnd8:69.3><span>diṭṭhīhi diṭṭhiṁ avirujjhamānā. </span></div><p><div class=verse-container id=mnd8:70.1><span>Tesu tvaṁ kiṁ labhetho pasūrāti. </span></div><p><div class=verse-container id=mnd8:70.2><span>Tesu arahantesu khīṇāsavesu kiṁ labhetho paṭisūraṁ paṭipurisaṁ paṭisattuṁ paṭimallanti—</span></div><p><div class=verse-container id=mnd8:70.3><span>tesu tvaṁ kiṁ labhetho pasūra. </span></div><p><div class=verse-container id=mnd8:71.1><span>Yesīdha natthi paramuggahītanti. </span></div><p><div class=verse-container id=mnd8:71.2><span>Yesaṁ arahantānaṁ khīṇāsavānaṁ “idaṁ paramaṁ aggaṁ seṭṭhaṁ visiṭṭhaṁ pāmokkhaṁ uttamaṁ pavaran”ti gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ, natthi na santi na saṁvijjanti nupalabbhanti, pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhanti—</span></div><p><div class=verse-container id=mnd8:71.3><span>yesīdha natthi paramuggahītaṁ. </span></div><p><div class=verse-container id=mnd8:72.1><span>Tenāha bhagavā—</span></div><p><div class=verse-container id=mnd8:73.1><span>“Visenikatvā pana ye caranti, </span></div><p><div class=verse-container id=mnd8:73.2><span>Diṭṭhīhi diṭṭhiṁ avirujjhamānā; </span></div><p><div class=verse-container id=mnd8:73.3><span>Tesu tvaṁ kiṁ labhetho pasūra, </span></div><p><div class=verse-container id=mnd8:73.4><span>Yesīdha natthi paramuggahītan”ti. </span></div><p><div class=verse-container id=mnd8:74.1><span>Atha tvaṁ pavitakkamāgamā, </span></div><p><div class=verse-container id=mnd8:74.2><span>Manasā diṭṭhigatāni cintayanto; </span></div><p><div class=verse-container id=mnd8:74.3><span>Dhonena yugaṁ samāgamā, </span></div><p><div class=verse-container id=mnd8:74.4><span>Na hi tvaṁ sakkhasi sampayātave. </span></div><p><div class=verse-container id=mnd8:75.1><span>Atha tvaṁ pavitakkamāgamāti. </span></div><p><div class=verse-container id=mnd8:75.2><span>Athāti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatā petaṁ—</span></div><p><div class=verse-container id=mnd8:75.3><span>athāti. </span></div><p><div class=verse-container id=mnd8:75.4><span>Pavitakkamāgamāti takkento vitakkento saṅkappento “jayo nu kho me bhavissati, parājayo nu kho me bhavissati, kathaṁ niggahaṁ karissāmi, kathaṁ paṭikammaṁ karissāmi, kathaṁ visesaṁ karissāmi, kathaṁ paṭivisesaṁ karissāmi, kathaṁ āveṭhiyaṁ karissāmi, kathaṁ nibbeṭhiyaṁ karissāmi, kathaṁ chedaṁ karissāmi, kathaṁ maṇḍalaṁ karissāmi” evaṁ takkento vitakkento saṅkappento āgatosi upagatosi sampattosi mayā saddhiṁ samāgatosīti—</span></div><p><div class=verse-container id=mnd8:75.5><span>atha tvaṁ pavitakkamāgamā. </span></div><p><div class=verse-container id=mnd8:76.1><span>Manasā diṭṭhigatāni cintayantoti. </span></div><p><div class=verse-container id=mnd8:76.2><span>Manoti yaṁ cittaṁ mano mānasaṁ hadayaṁ paṇḍaraṁ, mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu. </span></div><p><div class=verse-container id=mnd8:76.3><span>Cittena diṭṭhiṁ cintento vicintento “sassato loko”ti vā, </span></div><p><div class=verse-container id=mnd8:76.4><span>“asassato loko”ti vā …pe… </span></div><p><div class=verse-container id=mnd8:76.5><span>“neva hoti na na hoti tathāgato paraṁ maraṇā”ti vāti—</span></div><p><div class=verse-container id=mnd8:76.6><span>manasā diṭṭhigatāni cintayanto. </span></div><p><div class=verse-container id=mnd8:77.1><span>Dhonena yugaṁ samāgamā, na hi tvaṁ sakkhasi sampayātaveti. </span></div><p><div class=verse-container id=mnd8:77.2><span>Dhonā vuccati paññā. </span></div><p><div class=verse-container id=mnd8:77.3><span>Yā paññā pajānanā …pe… amoho dhammavicayo sammādiṭṭhi. </span></div><p><div class=verse-container id=mnd8:77.4><span>Kiṅkāraṇā dhonā vuccati paññā? </span></div><p><div class=verse-container id=mnd8:77.5><span>Tāya paññāya kāyaduccaritaṁ dhutañca dhotañca sandhotañca niddhotañca, </span></div><p><div class=verse-container id=mnd8:77.6><span>vacīduccaritaṁ …pe… </span></div><p><div class=verse-container id=mnd8:77.7><span>sabbākusalābhisaṅkhārā dhutā ca dhotā ca sandhotā ca niddhotā ca. </span></div><p><div class=verse-container id=mnd8:77.8><span>Atha vā sammādiṭṭhiyā micchādiṭṭhi … </span></div><p><div class=verse-container id=mnd8:77.9><span>sammāsaṅkappena micchāsaṅkappo …pe… </span></div><p><div class=verse-container id=mnd8:77.10><span>sammāvimuttiyā micchāvimutti dhutā ca dhotā ca sandhotā ca niddhotā ca. </span></div><p><div class=verse-container id=mnd8:77.11><span>Atha vā ariyena aṭṭhaṅgikena maggena sabbe kilesā … </span></div><p><div class=verse-container id=mnd8:77.12><span>sabbe duccaritā … </span></div><p><div class=verse-container id=mnd8:77.13><span>sabbe darathā … </span></div><p><div class=verse-container id=mnd8:77.14><span>sabbe pariḷāhā … </span></div><p><div class=verse-container id=mnd8:77.15><span>sabbe santāpā … </span></div><p><div class=verse-container id=mnd8:77.16><span>sabbākusalābhisaṅkhārā dhutā ca dhotā ca sandhotā ca niddhotā ca. </span></div><p><div class=verse-container id=mnd8:77.17><span>Bhagavā imehi dhoneyyehi dhammehi upeto samupeto upagato samupagato upapanno samupapanno samannāgato, tasmā bhagavā dhono. </span></div><p><div class=verse-container id=mnd8:77.18><span>So dhutarāgo dhutapāpo dhutakileso dhutapariḷāhoti—</span></div><p><div class=verse-container id=mnd8:77.19><span>dhonoti. </span></div><p><div class=verse-container id=mnd8:78.1><span>Dhonena yugaṁ samāgamā, na hi tvaṁ sakkhasi sampayātaveti. </span></div><p><div class=verse-container id=mnd8:78.2><span>Pasūro paribbājako na paṭibalo dhonena buddhena bhagavatā saddhiṁ yugaṁ samāgamaṁ samāgantvā yugaggāhaṁ gaṇhitvā sākacchetuṁ sallapituṁ sākacchaṁ samāpajjituṁ. </span></div><p><div class=verse-container id=mnd8:78.3><span>Taṁ kissa hetu? </span></div><p><div class=verse-container id=mnd8:78.4><span>Pasūro paribbājako hīno nihīno omako lāmako chatukko paritto. </span></div><p><div class=verse-container id=mnd8:78.5><span>So hi bhagavā aggo ca seṭṭho ca visiṭṭho ca pāmokkho ca uttamo ca pavaro ca. </span></div><p><div class=verse-container id=mnd8:78.6><span>Yathā saso na paṭibalo mattena mātaṅgena saddhiṁ yugaṁ samāgamaṁ samāgantvā yugaggāhaṁ gaṇhituṁ; </span></div><p><div class=verse-container id=mnd8:78.7><span>yathā kotthuko na paṭibalo sīhena migaraññā saddhiṁ yugaṁ samāgamaṁ samāgantvā yugaggāhaṁ gaṇhituṁ; </span></div><p><div class=verse-container id=mnd8:78.8><span>yathā vacchako taruṇako dhenupako na paṭibalo usabhena calakakunā saddhiṁ yugaṁ samāgamaṁ samāgantvā yugaggāhaṁ gaṇhituṁ; </span></div><p><div class=verse-container id=mnd8:78.9><span>yathā dhaṅko na paṭibalo garuḷena venateyyena saddhiṁ yugaṁ samāgamaṁ samāgantvā yugaggāhaṁ gaṇhituṁ; </span></div><p><div class=verse-container id=mnd8:78.10><span>yathā caṇḍālo na paṭibalo raññā cakkavattinā saddhiṁ yugaṁ samāgamaṁ samāgantvā yugaggāhaṁ gaṇhituṁ; </span></div><p><div class=verse-container id=mnd8:78.11><span>yathā paṁsupisācako na paṭibalo indena devaraññā saddhiṁ yugaṁ samāgamaṁ samāgantvā yugaggāhaṁ gaṇhituṁ; </span></div><p><div class=verse-container id=mnd8:78.12><span>evamevaṁ pasūro paribbājako na paṭibalo dhonena buddhena bhagavatā saddhiṁ yugaṁ samāgamaṁ samāgantvā yugaggāhaṁ gaṇhitvā sākacchetuṁ sallapituṁ sākacchaṁ samāpajjituṁ. </span></div><p><div class=verse-container id=mnd8:78.13><span>Taṁ kissa hetu? </span></div><p><div class=verse-container id=mnd8:78.14><span>Pasūro paribbājako hīnapañño nihīnapañño omakapañño lāmakapañño chatukkapañño parittapañño. </span></div><p><div class=verse-container id=mnd8:78.15><span>So hi bhagavā mahāpañño puthupañño hāsapañño javanapañño tikkhapañño nibbedhikapañño, paññāpabhedakusalo pabhinnañāṇo adhigatapaṭisambhido, catuvesārajjappatto dasabaladhārī, purisāsabho purisasīho purisanāgo purisājañño purisadhorayho, anantañāṇo anantatejo anantayaso aḍḍho mahaddhano dhanavā, netā vinetā anunetā, paññāpetā nijjhāpetā pekkhetā pasādetā. </span></div><p><div class=verse-container id=mnd8:78.16><span>So hi bhagavā anuppannassa maggassa uppādetā, asañjātassa maggassa sañjanetā, anakkhātassa maggassa akkhātā, maggaññū maggavidū maggakovido maggānugā ca panassa etarahi sāvakā viharanti pacchā samannāgatā. </span></div><p><div class=verse-container id=mnd8:79.1><span>So hi bhagavā jānaṁ jānāti passaṁ passati, cakkhubhūto ñāṇabhūto dhammabhūto brahmabhūto, vattā pavattā atthassa ninnetā amatassa dātā dhammassāmī tathāgato; </span></div><p><div class=verse-container id=mnd8:79.2><span>natthi tassa bhagavato aññātaṁ adiṭṭhaṁ aviditaṁ asacchikataṁ aphassitaṁ paññāya. </span></div><p><div class=verse-container id=mnd8:79.3><span>Atītaṁ anāgataṁ paccuppannaṁ upādāya sabbe dhammā sabbākārena buddhassa bhagavato ñāṇamukhe āpāthaṁ āgacchanti. </span></div><p><div class=verse-container id=mnd8:79.4><span>Yaṁ kiñci neyyaṁ nāma atthi dhammaṁ jānitabbaṁ. </span></div><p><div class=verse-container id=mnd8:79.5><span>Attattho vā parattho vā ubhayattho vā diṭṭhadhammiko vā attho, samparāyiko vā attho, uttāno vā attho, gambhīro vā attho, gūḷho vā attho, paṭicchanno vā attho, neyyo vā attho, nīto vā attho, anavajjo vā attho, nikkileso vā attho, vodāno vā attho, paramattho vā attho, sabbaṁ taṁ antobuddhañāṇe parivattati. </span></div><p><div class=verse-container id=mnd8:80.1><span>Sabbaṁ kāyakammaṁ buddhassa bhagavato ñāṇānuparivatti, sabbaṁ vacīkammaṁ ñāṇānuparivatti, sabbaṁ manokammaṁ ñāṇānuparivatti. </span></div><p><div class=verse-container id=mnd8:80.2><span>Atīte buddhassa bhagavato appaṭihataṁ ñāṇaṁ, anāgate appaṭihataṁ ñāṇaṁ, paccuppanne appaṭihataṁ ñāṇaṁ, yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ, neyyapariyantikaṁ ñāṇaṁ, ñāṇapariyantikaṁ neyyaṁ, neyyaṁ atikkamitvā ñāṇaṁ nappavattati, ñāṇaṁ atikkamitvā neyyapatho natthi. </span></div><p><div class=verse-container id=mnd8:80.3><span>Aññamaññapariyantaṭṭhāyino te dhammā. </span></div><p><div class=verse-container id=mnd8:80.4><span>Yathā dvinnaṁ samuggapaṭalānaṁ sammā phusitānaṁ heṭṭhimaṁ samuggapaṭalaṁ uparimaṁ nātivattati, uparimaṁ samuggapaṭalaṁ heṭṭhimaṁ nātivattati aññamaññapariyantaṭṭhāyino; </span></div><p><div class=verse-container id=mnd8:80.5><span>evamevaṁ buddhassa bhagavato neyyañca ñāṇañca aññamaññapariyantaṭṭhāyino; </span></div><p><div class=verse-container id=mnd8:80.6><span>yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ, neyyapariyantikaṁ ñāṇaṁ, ñāṇapariyantikaṁ neyyaṁ, neyyaṁ atikkamitvā ñāṇaṁ nappavattati, ñāṇaṁ atikkamitvā neyyapatho natthi. </span></div><p><div class=verse-container id=mnd8:80.7><span>Aññamaññapariyantaṭṭhāyino te dhammā sabbadhammesu buddhassa bhagavato ñāṇaṁ pavattati. </span></div><p><div class=verse-container id=mnd8:81.1><span>Sabbe dhammā buddhassa bhagavato āvajjanapaṭibaddhā ākaṅkhapaṭibaddhā manasikārapaṭibaddhā cittuppādapaṭibaddhā. </span></div><p><div class=verse-container id=mnd8:81.2><span>Sabbasattesu buddhassa bhagavato ñāṇaṁ pavattati, sabbesañca sattānaṁ bhagavā āsayaṁ jānāti anusayaṁ jānāti caritaṁ jānāti adhimuttiṁ jānāti. </span></div><p><div class=verse-container id=mnd8:81.3><span>Apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbābhabbe satte pajānāti. </span></div><p><div class=verse-container id=mnd8:81.4><span>Sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati. </span></div><p><div class=verse-container id=mnd8:82.1><span>Yathā ye keci macchakacchapā antamaso timitimiṅgalaṁ upādāya antomahāsamudde parivattanti; </span></div><p><div class=verse-container id=mnd8:82.2><span>evamevaṁ sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati. </span></div><p><div class=verse-container id=mnd8:82.3><span>Yathā ye keci pakkhī antamaso garuḷaṁ venateyyaṁ upādāya ākāsassa padese parivattanti; </span></div><p><div class=verse-container id=mnd8:82.4><span>evamevaṁ yepi te sāriputtasamā paññāya tepi buddhañāṇassa padese parivattanti. </span></div><p><div class=verse-container id=mnd8:82.5><span>Buddhañāṇaṁ devamanussānaṁ paññaṁ pharitvā abhibhavitvā tiṭṭhati. </span></div><p><div class=verse-container id=mnd8:83.1><span>Yepi te khattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā nipuṇā kataparappavādā vālavedhirūpā Vobhindantā maññe caranti paññāgatena diṭṭhigatāni, te pañhe abhisaṅkharitvā abhisaṅkharitvā tathāgate upasaṅkamitvā pucchanti gūḷhāni ca paṭicchannāni ca. </span></div><p><div class=verse-container id=mnd8:83.2><span>Kathitā visajjitāva te pañhā bhagavatā honti niddiṭṭhakāraṇā. </span></div><p><div class=verse-container id=mnd8:83.3><span>Upakkhittakā ca te bhagavato sampajjanti. </span></div><p><div class=verse-container id=mnd8:83.4><span>Atha kho bhagavāva tattha atirocati yadidaṁ paññāyāti—</span></div><p><div class=verse-container id=mnd8:83.5><span>dhonena yugaṁ samāgamā, na hi tvaṁ sakkhasi sampayātave. </span></div><p><div class=verse-container id=mnd8:84.1><span>Tenāha bhagavā—</span></div><p><div class=verse-container id=mnd8:85.1><span>“Atha tvaṁ pavitakkamāgamā, </span></div><p><div class=verse-container id=mnd8:85.2><span>Manasā diṭṭhigatāni cintayanto; </span></div><p><div class=verse-container id=mnd8:85.3><span>Dhonena yugaṁ samāgamā, </span></div><p><div class=verse-container id=mnd8:85.4><span>Na hi tvaṁ sakkhasi sampayātave”ti. </span></div><p><div class=verse-container id=mnd8:86.1><span>Pasūrasuttaniddeso aṭṭhamo. </span></div><div class=flex-between><a href=/canon/en/pli/ms/sutta/kn/mnd/mnd0007.html>Previous</a><a href=/canon/en/pli/ms/sutta/kn/mnd/mnd0009.html>Next</a></div></main><footer class="container footer"><small><a href=/about/>Contact info</a></small></footer><script src=/static/canon/js/theme.js></script><script src=/static/canon/js/author_toggle.js></script>