<!doctypehtml><html data-theme=dark lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><meta content=dark name=color-scheme><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><a class=navbar-item href=/search?lang_code=en> Search </a></ul></nav><nav aria-label=breadcrumb class=container><ul><li><a href=/canon/en/pli.html> Pali </a><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/mnd.html> Mahāniddesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/mnd/mnd0005.html>Previous</a><a href=/canon/en/pli/ms/sutta/kn/mnd/mnd0007.html>Next</a></div><p id=mnd6:0.1><span class=root>Mahāniddesa </span><br><p id=mnd6:0.2><span class=root>Aṭṭhakavagga </span><br><p id=mnd6:0.3><span class="root big-bold">6. Jarāsuttaniddesa </span><br><p id=mnd6:1.1><span class=root>Atha jarāsuttaniddesaṁ vakkhati—</span><br><p id=mnd6:2.1><span class=root>Appaṁ vata jīvitaṁ idaṁ, </span><br><p id=mnd6:2.2><span class=root>Oraṁ vassasatāpi miyyati; </span><br><p id=mnd6:2.3><span class=root>Yo cepi aticca jīvati, </span><br><p id=mnd6:2.4><span class=root>Atha kho so jarasāpi miyyati. </span><br><p id=mnd6:3.1><span class=root>Appaṁ vata jīvitaṁ idanti. </span><br><p id=mnd6:3.2><span class=root>Jīvitanti āyu ṭhiti yapanā yāpanā iriyanā vattanā pālanā jīvitaṁ jīvitindriyaṁ. </span><br><p id=mnd6:3.3><span class=root>Api ca dvīhi kāraṇehi appakaṁ jīvitaṁ thokaṁ jīvitaṁ—</span><br><p id=mnd6:3.4><span class=root>ṭhitiparittatāya vā appakaṁ jīvitaṁ, sarasaparittatāya vā appakaṁ jīvitaṁ. </span><br><p id=mnd6:3.5><span class=root>Kathaṁ ṭhitiparittatāya vā appakaṁ jīvitaṁ? </span><br><p id=mnd6:3.6><span class=root>Atīte cittakkhaṇe jīvittha, na jīvati na jīvissati; </span><br><p id=mnd6:3.7><span class=root>anāgate cittakkhaṇe jīvissati, na jīvati na jīvittha; </span><br><p id=mnd6:3.8><span class=root>paccuppanne cittakkhaṇe jīvati, na jīvittha na jīvissati. </span><br><p id=mnd6:4.1><span class=root>“Jīvitaṁ attabhāvo ca, </span><br><p id=mnd6:4.2><span class=root>sukhadukkhā ca kevalā; </span><br><p id=mnd6:4.3><span class=root>Ekacittasamāyuttā, </span><br><p id=mnd6:4.4><span class=root>lahuso vattate khaṇo. </span><br><p id=mnd6:5.1><span class=root>Cullāsītisahassāni, </span><br><p id=mnd6:5.2><span class=root>kappā tiṭṭhanti ye marū; </span><br><p id=mnd6:5.3><span class=root>Na tveva tepi jīvanti, </span><br><p id=mnd6:5.4><span class=root>dvīhi cittehi saṁyutā. </span><br><p id=mnd6:6.1><span class=root>Ye niruddhā marantassa, </span><br><p id=mnd6:6.2><span class=root>tiṭṭhamānassa vā idha; </span><br><p id=mnd6:6.3><span class=root>Sabbepi sadisā khandhā, </span><br><p id=mnd6:6.4><span class=root>gatā appaṭisandhikā. </span><br><p id=mnd6:7.1><span class=root>Anantarā ca ye bhaggā, </span><br><p id=mnd6:7.2><span class=root>ye ca bhaggā anāgatā; </span><br><p id=mnd6:7.3><span class=root>Tadantare niruddhānaṁ, </span><br><p id=mnd6:7.4><span class=root>vesamaṁ natthi lakkhaṇe. </span><br><p id=mnd6:8.1><span class=root>Anibbattena na jāto, </span><br><p id=mnd6:8.2><span class=root>paccuppannena jīvati; </span><br><p id=mnd6:8.3><span class=root>Cittabhaggā mato loko, </span><br><p id=mnd6:8.4><span class=root>paññatti paramatthiyā. </span><br><p id=mnd6:9.1><span class=root>Yathā ninnā pavattanti, </span><br><p id=mnd6:9.2><span class=root>chandena pariṇāmitā; </span><br><p id=mnd6:9.3><span class=root>Acchinnadhārā vattanti, </span><br><p id=mnd6:9.4><span class=root>saḷāyatanapaccayā. </span><br><p id=mnd6:10.1><span class=root>Anidhānagatā bhaggā, </span><br><p id=mnd6:10.2><span class=root>puñjo natthi anāgate; </span><br><p id=mnd6:10.3><span class=root>Nibbattā ye ca tiṭṭhanti, </span><br><p id=mnd6:10.4><span class=root>āragge sāsapūpamā. </span><br><p id=mnd6:11.1><span class=root>Nibbattānañca dhammānaṁ, </span><br><p id=mnd6:11.2><span class=root>bhaṅgo nesaṁ purakkhato; </span><br><p id=mnd6:11.3><span class=root>Palokadhammā tiṭṭhanti, </span><br><p id=mnd6:11.4><span class=root>purāṇehi amissitā. </span><br><p id=mnd6:12.1><span class=root>Adassanato āyanti, </span><br><p id=mnd6:12.2><span class=root>bhaṅgā gacchantyadassanaṁ; </span><br><p id=mnd6:12.3><span class=root>Vijjuppādova ākāse, </span><br><p id=mnd6:12.4><span class=root>uppajjanti vayanti cā”ti. </span><br><p id=mnd6:13.1><span class=root>Evaṁ ṭhitiparittatāya appakaṁ jīvitaṁ. </span><br><p id=mnd6:14.1><span class=root>Kathaṁ sarasaparittatāya appakaṁ jīvitaṁ? </span><br><p id=mnd6:14.2><span class=root>Assāsūpanibaddhaṁ jīvitaṁ, passāsūpanibaddhaṁ jīvitaṁ, assāsapassāsūpanibaddhaṁ jīvitaṁ, mahābhūtūpanibaddhaṁ jīvitaṁ, kabaḷīkārāhārūpanibaddhaṁ jīvitaṁ, usmūpanibaddhaṁ jīvitaṁ, viññāṇūpanibaddhaṁ jīvitaṁ. </span><br><p id=mnd6:14.3><span class=root>Mūlampi imesaṁ dubbalaṁ, pubbahetūpi imesaṁ dubbalā, ye paccayā tepi dubbalā, yepi pabhāvikā tepi dubbalā, sahabhūpi imesaṁ dubbalā, sampayogāpi imesaṁ dubbalā, sahajāpi imesaṁ dubbalā, yāpi payojikā sāpi dubbalā. </span><br><p id=mnd6:14.4><span class=root>Aññamaññaṁ ime niccadubbalā, aññamaññaṁ anavaṭṭhitā ime. </span><br><p id=mnd6:14.5><span class=root>Aññamaññaṁ paripātayanti ime, aññamaññassa hi natthi tāyitā, na cāpi ṭhapenti aññamaññaṁ ime. </span><br><p id=mnd6:14.6><span class=root>Yopi nibbattako so na vijjati. </span><br><p id=mnd6:15.1><span class=root>“Na ca kenaci koci hāyati, </span><br><p id=mnd6:15.2><span class=root>Gandhabbā ca ime hi sabbaso; </span><br><p id=mnd6:15.3><span class=root>Purimehi pabhāvikā ime, </span><br><p id=mnd6:15.4><span class=root>Yepi pabhāvikā te pure matā; </span><br><p id=mnd6:15.5><span class=root>Purimāpi ca pacchimāpi ca, </span><br><p id=mnd6:15.6><span class=root>Aññamaññaṁ na kadāci maddasaṁsū”ti. </span><br><p id=mnd6:16.1><span class=root>Evaṁ sarasaparittatāya appakaṁ jīvitaṁ. </span><br><p id=mnd6:17.1><span class=root>Api ca cātumahārājikānaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhanīyaṁ jīvitaṁ naciraṭṭhitikaṁ jīvitaṁ. </span><br><p id=mnd6:17.2><span class=root>Tāvatiṁsānaṁ devānaṁ …pe… </span><br><p id=mnd6:17.3><span class=root>yāmānaṁ devānaṁ … </span><br><p id=mnd6:17.4><span class=root>tusitānaṁ devānaṁ … </span><br><p id=mnd6:17.5><span class=root>nimmānaratīnaṁ devānaṁ … </span><br><p id=mnd6:17.6><span class=root>paranimmitavasavattīnaṁ devānaṁ … </span><br><p id=mnd6:17.7><span class=root>brahmakāyikānaṁ devānaṁ jīvitaṁ upādāya manussānaṁ appakaṁ jīvitaṁ parittaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhanīyaṁ jīvitaṁ naciraṭṭhitikaṁ jīvitaṁ. </span><br><p id=mnd6:17.8><span class=root>Vuttañhetaṁ bhagavatā—</span><br><p id=mnd6:17.9><span class=root>“appamidaṁ, bhikkhave, manussānaṁ āyu, gamaniyo samparāyo, mantāya boddhabbaṁ, kattabbaṁ kusalaṁ, caritabbaṁ brahmacariyaṁ, natthi jātassa amaraṇaṁ. </span><br><p id=mnd6:17.10><span class=root>Yo, bhikkhave, ciraṁ jīvati, so vassasataṁ appaṁ vā bhiyyo. </span><br><p id=mnd6:18.1><span class=root>Appamāyu manussānaṁ, </span><br><p id=mnd6:18.2><span class=root>hīḷeyya naṁ suporiso; </span><br><p id=mnd6:18.3><span class=root>Careyyādittasīsova, </span><br><p id=mnd6:18.4><span class=root>natthi maccussanāgamo. </span><br><p id=mnd6:19.1><span class=root>Accayanti ahorattā, </span><br><p id=mnd6:19.2><span class=root>jīvitaṁ uparujjhati; </span><br><p id=mnd6:19.3><span class=root>Āyu khiyyati maccānaṁ, </span><br><p id=mnd6:19.4><span class=root>kunnadīnaṁva odakan”ti. </span><br><p id=mnd6:20.1><span class=root>Appaṁ vata jīvitaṁ idaṁ. </span><br><p id=mnd6:21.1><span class=root>Oraṁ vassasatāpi miyyatīti. </span><br><p id=mnd6:21.2><span class=root>Kalalakālepi cavati marati antaradhāyati vippalujjati, </span><br><p id=mnd6:21.3><span class=root>abbudakālepi cavati marati antaradhāyati vippalujjati, </span><br><p id=mnd6:21.4><span class=root>pesikālepi cavati marati antaradhāyati vippalujjati, </span><br><p id=mnd6:21.5><span class=root>ghanakālepi cavati marati antaradhāyati vippalujjati, </span><br><p id=mnd6:21.6><span class=root>pasākhakālepi cavati marati antaradhāyati vippalujjati, </span><br><p id=mnd6:21.7><span class=root>jātamattopi cavati marati antaradhāyati vippalujjati, </span><br><p id=mnd6:21.8><span class=root>sūtigharepi cavati marati antaradhāyati vippalujjati, </span><br><p id=mnd6:21.9><span class=root>addhamāsikopi cavati marati antaradhāyati vippalujjati, </span><br><p id=mnd6:21.10><span class=root>māsikopi cavati marati antaradhāyati vippalujjati, </span><br><p id=mnd6:21.11><span class=root>dvemāsikopi … </span><br><p id=mnd6:21.12><span class=root>temāsikopi … </span><br><p id=mnd6:21.13><span class=root>catumāsikopi … </span><br><p id=mnd6:21.14><span class=root>pañcamāsikopi cavati marati antaradhāyati vippalujjati, </span><br><p id=mnd6:21.15><span class=root>chamāsikopi … </span><br><p id=mnd6:21.16><span class=root>sattamāsikopi … </span><br><p id=mnd6:21.17><span class=root>aṭṭhamāsikopi … </span><br><p id=mnd6:21.18><span class=root>navamāsikopi … </span><br><p id=mnd6:21.19><span class=root>dasamāsikopi … </span><br><p id=mnd6:21.20><span class=root>saṁvaccharikopi cavati marati antaradhāyati vippalujjati, </span><br><p id=mnd6:21.21><span class=root>dvevassikopi … </span><br><p id=mnd6:21.22><span class=root>tivassikopi … </span><br><p id=mnd6:21.23><span class=root>catuvassikopi … </span><br><p id=mnd6:21.24><span class=root>pañcavassikopi … </span><br><p id=mnd6:21.25><span class=root>chavassikopi … </span><br><p id=mnd6:21.26><span class=root>sattavassikopi … </span><br><p id=mnd6:21.27><span class=root>aṭṭhavassikopi … </span><br><p id=mnd6:21.28><span class=root>navavassikopi … </span><br><p id=mnd6:21.29><span class=root>dasavassikopi … </span><br><p id=mnd6:21.30><span class=root>vīsativassikopi … </span><br><p id=mnd6:21.31><span class=root>tiṁsavassikopi … </span><br><p id=mnd6:21.32><span class=root>cattārīsavassikopi … </span><br><p id=mnd6:21.33><span class=root>paññāsavassikopi … </span><br><p id=mnd6:21.34><span class=root>saṭṭhivassikopi … </span><br><p id=mnd6:21.35><span class=root>sattativassikopi … </span><br><p id=mnd6:21.36><span class=root>asītivassikopi … </span><br><p id=mnd6:21.37><span class=root>navutivassikopi cavati marati antaradhāyati vippalujjatīti—</span><br><p id=mnd6:21.38><span class=root>oraṁ vassasatāpi miyyati. </span><br><p id=mnd6:22.1><span class=root>Yo cepi aticca jīvatīti. </span><br><p id=mnd6:22.2><span class=root>Yo vassasataṁ atikkamitvā jīvati so ekaṁ vā vassaṁ jīvati, </span><br><p id=mnd6:22.3><span class=root>dve vā vassāni jīvati, </span><br><p id=mnd6:22.4><span class=root>tīṇi vā vassāni jīvati, </span><br><p id=mnd6:22.5><span class=root>cattāri vā vassāni jīvati, </span><br><p id=mnd6:22.6><span class=root>pañca vā vassāni jīvati …pe… </span><br><p id=mnd6:22.7><span class=root>dasa vā vassāni jīvati, </span><br><p id=mnd6:22.8><span class=root>vīsati vā vassāni jīvati, </span><br><p id=mnd6:22.9><span class=root>tiṁsaṁ vā vassāni jīvati, cattārīsaṁ vā vassāni jīvatīti—</span><br><p id=mnd6:22.10><span class=root>yo cepi aticca jīvati. </span><br><p id=mnd6:22.11><span class=root>Atha kho so jarasāpi miyyatīti. </span><br><p id=mnd6:22.12><span class=root>Yadā jiṇṇo hoti vuddho mahallako addhagato vayoanuppatto khaṇḍadanto palitakeso vilūnaṁ khalitasiro valinaṁ tilakāhatagatto vaṅko bhoggo daṇḍaparāyano, so jarāyapi cavati marati antaradhāyati vippalujjati, natthi maraṇamhā mokkho. </span><br><p id=mnd6:23.1><span class=root>“Phalānamiva pakkānaṁ, </span><br><p id=mnd6:23.2><span class=root>pāto patanato bhayaṁ; </span><br><p id=mnd6:23.3><span class=root>Evaṁ jātāna maccānaṁ, </span><br><p id=mnd6:23.4><span class=root>niccaṁ maraṇato bhayaṁ. </span><br><p id=mnd6:24.1><span class=root>Yathāpi kumbhakārassa, </span><br><p id=mnd6:24.2><span class=root>kataṁ mattikabhājanaṁ; </span><br><p id=mnd6:24.3><span class=root>Sabbaṁ bhedanapariyantaṁ, </span><br><p id=mnd6:24.4><span class=root>evaṁ maccāna jīvitaṁ. </span><br><p id=mnd6:25.1><span class=root>Daharā ca mahantā ca, </span><br><p id=mnd6:25.2><span class=root>ye bālā ye ca paṇḍitā; </span><br><p id=mnd6:25.3><span class=root>Sabbe maccuvasaṁ yanti, </span><br><p id=mnd6:25.4><span class=root>sabbe maccuparāyanā. </span><br><p id=mnd6:26.1><span class=root>Tesaṁ maccuparetānaṁ, </span><br><p id=mnd6:26.2><span class=root>gacchataṁ paralokato; </span><br><p id=mnd6:26.3><span class=root>Na pitā tāyate puttaṁ, </span><br><p id=mnd6:26.4><span class=root>ñātī vā pana ñātake. </span><br><p id=mnd6:27.1><span class=root>Pekkhataññeva ñātīnaṁ, </span><br><p id=mnd6:27.2><span class=root>passa lālappataṁ puthu; </span><br><p id=mnd6:27.3><span class=root>Ekamekova maccānaṁ, </span><br><p id=mnd6:27.4><span class=root>govajjho viya niyyati; </span><br><p id=mnd6:27.5><span class=root>Evamabbhāhato loko, </span><br><p id=mnd6:27.6><span class=root>maccunā ca jarāya cā”ti. </span><br><p id=mnd6:28.1><span class=root>Atha kho so jarasāpi miyyati. </span><br><p id=mnd6:29.1><span class=root>Tenāha bhagavā—</span><br><p id=mnd6:30.1><span class=root>“Appaṁ vata jīvitaṁ idaṁ, </span><br><p id=mnd6:30.2><span class=root>Oraṁ vassasatāpi miyyati; </span><br><p id=mnd6:30.3><span class=root>Yo cepi aticca jīvati, </span><br><p id=mnd6:30.4><span class=root>Atha kho so jarasāpi miyyatī”ti. </span><br><p id=mnd6:31.1><span class=root>Socanti janā mamāyite, </span><br><p id=mnd6:31.2><span class=root>Na hi santi niccā pariggahā; </span><br><p id=mnd6:31.3><span class=root>Vinābhāvaṁ santamevidaṁ, </span><br><p id=mnd6:31.4><span class=root>Iti disvā nāgāramāvase. </span><br><p id=mnd6:32.1><span class=root>Socanti janā mamāyiteti. </span><br><p id=mnd6:32.2><span class=root>Janāti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca. </span><br><p id=mnd6:32.3><span class=root>Mamattāti dve mamattā—</span><br><p id=mnd6:32.4><span class=root>taṇhāmamattañca diṭṭhimamattañca …pe… </span><br><p id=mnd6:32.5><span class=root>idaṁ taṇhāmamattaṁ …pe… </span><br><p id=mnd6:32.6><span class=root>idaṁ diṭṭhimamattaṁ. </span><br><p id=mnd6:32.7><span class=root>Mamāyitaṁ vatthuṁ acchedasaṅkinopi socanti, acchijjantepi socanti, acchinnepi socanti. </span><br><p id=mnd6:32.8><span class=root>Mamāyitaṁ vatthuṁ vipariṇāmasaṅkinopi socanti, vipariṇāmantepi socanti, vipariṇatepi socanti kilamanti paridevanti urattāḷiṁ kandanti sammohaṁ āpajjantīti—</span><br><p id=mnd6:32.9><span class=root>socanti janā mamāyite. </span><br><p id=mnd6:33.1><span class=root>Na hi santi niccā pariggahāti. </span><br><p id=mnd6:33.2><span class=root>Dve pariggahā—</span><br><p id=mnd6:33.3><span class=root>taṇhāpariggaho ca diṭṭhipariggaho ca …pe… </span><br><p id=mnd6:33.4><span class=root>ayaṁ taṇhāpariggaho …pe… </span><br><p id=mnd6:33.5><span class=root>ayaṁ diṭṭhipariggaho. </span><br><p id=mnd6:33.6><span class=root>Taṇhāpariggaho anicco saṅkhato paṭiccasamuppanno khayadhammo vayadhammo virāgadhammo nirodhadhammo vipariṇāmadhammo. </span><br><p id=mnd6:33.7><span class=root>Diṭṭhipariggahopi anicco saṅkhato paṭiccasamuppanno khayadhammo vayadhammo virāgadhammo nirodhadhammo vipariṇāmadhammo. </span><br><p id=mnd6:33.8><span class=root>Vuttañhetaṁ bhagavatā—</span><br><p id=mnd6:33.9><span class=root>“passatha no tumhe, bhikkhave, taṁ pariggahaṁ yvāyaṁ pariggaho nicco dhuvo sassato avipariṇāmadhammo sassatisamaṁ tatheva tiṭṭheyyā”ti? </span><br><p id=mnd6:33.10><span class=root>“No hetaṁ, bhante”. </span><br><p id=mnd6:33.11><span class=root>“Sādhu, bhikkhave. </span><br><p id=mnd6:33.12><span class=root>Ahampi kho taṁ, bhikkhave, pariggahaṁ na samanupassāmi, yvāyaṁ pariggaho nicco dhuvo sassato avipariṇāmadhammo sassatisamaṁ tatheva tiṭṭheyyā”ti. </span><br><p id=mnd6:33.13><span class=root>Pariggahā niccā dhuvā sassatā avipariṇāmadhammā natthi na santi na saṁvijjanti na labbhantīti—</span><br><p id=mnd6:33.14><span class=root>na hi santi niccā pariggahā. </span><br><p id=mnd6:34.1><span class=root>Vinābhāvaṁ santamevidanti. </span><br><p id=mnd6:34.2><span class=root>Nānābhāve vinābhāve aññathābhāve sante saṁvijjamāne upalabbhiyamāne. </span><br><p id=mnd6:34.3><span class=root>Vuttañhetaṁ bhagavatā —</span><br><p id=mnd6:34.4><span class=root>“alaṁ, ānanda. </span><br><p id=mnd6:34.5><span class=root>Mā soci mā paridevi. </span><br><p id=mnd6:34.6><span class=root>Nanu etaṁ, ānanda, mayā paṭikacceva akkhātaṁ—</span><br><p id=mnd6:34.7><span class=root>‘sabbeheva piyehi manāpehi nānābhāvo vinābhāvo aññathābhāvo. </span><br><p id=mnd6:34.8><span class=root>Taṁ kutettha, ānanda, labbhā—</span><br><p id=mnd6:34.9><span class=root>yaṁ taṁ jātaṁ bhūtaṁ saṅkhataṁ palokadhammaṁ taṁ vata mā palujjī’ti. </span><br><p id=mnd6:34.10><span class=root>Netaṁ ṭhānaṁ vijjati. </span><br><p id=mnd6:34.11><span class=root>Purimānaṁ purimānaṁ khandhānaṁ dhātūnaṁ āyatanānaṁ vipariṇāmaññathābhāvā pacchimā pacchimā khandhā ca dhātuyo ca āyatanāni ca pavattantī”ti—</span><br><p id=mnd6:34.12><span class=root>vinābhāvaṁ santamevidaṁ. </span><br><p id=mnd6:35.1><span class=root>Iti disvā nāgāramāvaseti. </span><br><p id=mnd6:35.2><span class=root>Itīti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatā metaṁ. </span><br><p id=mnd6:35.3><span class=root>Itīti iti disvā passitvā tulayitvā tīrayitvā vibhāvayitvā vibhūtaṁ katvā mamattesūti—</span><br><p id=mnd6:35.4><span class=root>iti disvā. </span><br><p id=mnd6:35.5><span class=root>Nāgāramāvaseti sabbaṁ gharāvāsapalibodhaṁ chinditvā puttadārapalibodhaṁ chinditvā ñātipalibodhaṁ chinditvā mittāmaccapalibodhaṁ chinditvā sannidhipalibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko careyya vihareyya iriyeyya vatteyya pāleyya yapeyya yāpeyyāti—</span><br><p id=mnd6:35.6><span class=root>iti disvā nāgāramāvase. </span><br><p id=mnd6:36.1><span class=root>Tenāha bhagavā—</span><br><p id=mnd6:37.1><span class=root>“Socanti janā mamāyite, </span><br><p id=mnd6:37.2><span class=root>Na hi santi niccā pariggahā; </span><br><p id=mnd6:37.3><span class=root>Vinābhāvaṁ santamevidaṁ, </span><br><p id=mnd6:37.4><span class=root>Iti disvā nāgāramāvase”ti. </span><br><p id=mnd6:38.1><span class=root>Maraṇenapi taṁ pahīyati, </span><br><p id=mnd6:38.2><span class=root>Yaṁ puriso mamidanti maññati; </span><br><p id=mnd6:38.3><span class=root>Etampi viditvāna paṇḍito, </span><br><p id=mnd6:38.4><span class=root>Na mamattāya nametha māmako. </span><br><p id=mnd6:39.1><span class=root>Maraṇenapi taṁ pahīyatīti. </span><br><p id=mnd6:39.2><span class=root>Maraṇanti yā tesaṁ tesaṁ sattānaṁ tamhā tamhā sattanikāyā cuti cavanatā bhedo antaradhānaṁ maccumaraṇaṁ kālaṅkiriyā khandhānaṁ bhedo kaḷevarassa nikkhepo jīvitindriyassupacchedo. </span><br><p id=mnd6:39.3><span class=root>Tanti rūpagataṁ vedanāgataṁ saññāgataṁ saṅkhāragataṁ viññāṇagataṁ. </span><br><p id=mnd6:39.4><span class=root>Pahīyatīti pahīyati jahīyati vijahīyati antaradhāyati vippalujjati. </span><br><p id=mnd6:39.5><span class=root>Bhāsitampi hetaṁ—</span><br><p id=mnd6:40.1><span class=root>“Pubbeva maccaṁ vijahanti bhogā, </span><br><p id=mnd6:40.2><span class=root>Maccova ne pubbataraṁ jahāti; </span><br><p id=mnd6:40.3><span class=root>Asassatā bhogino kāmakāmī, </span><br><p id=mnd6:40.4><span class=root>Tasmā na socāmahaṁ sokakāle. </span><br><p id=mnd6:41.1><span class=root>Udeti āpūrati veti cando, </span><br><p id=mnd6:41.2><span class=root>Atthaṁ tapetvāna paleti sūriyo; </span><br><p id=mnd6:41.3><span class=root>Viditā mayā sattuka lokadhammā, </span><br><p id=mnd6:41.4><span class=root>Tasmā na socāmahaṁ sokakāle”ti. </span><br><p id=mnd6:42.1><span class=root>Maraṇenapi taṁ pahīyati. </span><br><p id=mnd6:42.2><span class=root>Yaṁ puriso mamidanti maññatīti. </span><br><p id=mnd6:42.3><span class=root>Yanti rūpagataṁ vedanāgataṁ saññāgataṁ saṅkhāragataṁ viññāṇagataṁ. </span><br><p id=mnd6:42.4><span class=root>Purisoti saṅkhā samaññā paññatti vohāro nāmaṁ nāmakammaṁ nāmadheyyaṁ nirutti byañjanaṁ abhilāpo. </span><br><p id=mnd6:42.5><span class=root>Mamidanti maññatīti taṇhāmaññanāya maññati, diṭṭhimaññanāya maññati, mānamaññanāya maññati, kilesamaññanāya maññati, duccaritamaññanāya maññati, payogamaññanāya maññati, vipākamaññanāya maññatīti—</span><br><p id=mnd6:42.6><span class=root>yaṁ puriso mamidanti maññati. </span><br><p id=mnd6:43.1><span class=root>Etampi viditvāna paṇḍitoti. </span><br><p id=mnd6:43.2><span class=root>Etaṁ ādīnavaṁ ñatvā jānitvā tulayitvā tīrayitvā vibhāvayitvā vibhūtaṁ katvā mamattesūti, etampi viditvā paṇḍito dhīro paṇḍito paññavā buddhimā ñāṇī vibhāvī medhāvīti—</span><br><p id=mnd6:43.3><span class=root>etampi viditvāna paṇḍito. </span><br><p id=mnd6:44.1><span class=root>Na mamattāya nametha māmakoti. </span><br><p id=mnd6:44.2><span class=root>Mamattāti dve mamattā—</span><br><p id=mnd6:44.3><span class=root>taṇhāmamattañca diṭṭhimamattañca …pe… </span><br><p id=mnd6:44.4><span class=root>idaṁ taṇhāmamattaṁ …pe… </span><br><p id=mnd6:44.5><span class=root>idaṁ diṭṭhimamattaṁ. </span><br><p id=mnd6:44.6><span class=root>Māmakoti buddhamāmako dhammamāmako saṅghamāmako. </span><br><p id=mnd6:44.7><span class=root>So bhagavantaṁ mamāyati, bhagavā taṁ puggalaṁ pariggaṇhāti. </span><br><p id=mnd6:44.8><span class=root>Vuttañhetaṁ bhagavatā—</span><br><p id=mnd6:44.9><span class=root>“ye te, bhikkhave, bhikkhū kuhā thaddhā lapā siṅgī unnaḷā asamāhitā, na me te, bhikkhave, bhikkhū māmakā; </span><br><p id=mnd6:44.10><span class=root>apagatā ca te, bhikkhave, bhikkhū imasmā dhammavinayā. </span><br><p id=mnd6:44.11><span class=root>Na ca te imasmiṁ dhammavinaye vuddhiṁ virūḷhiṁ vepullaṁ āpajjanti. </span><br><p id=mnd6:44.12><span class=root>Ye ca kho te, bhikkhave, bhikkhū nikkuhā nillapā dhīrā atthaddhā susamāhitā, te kho me, bhikkhave, bhikkhū māmakā; </span><br><p id=mnd6:44.13><span class=root>anapagatā ca te, bhikkhave, bhikkhū imasmā dhammavinayā. </span><br><p id=mnd6:44.14><span class=root>Te ca imasmiṁ dhammavinaye vuddhiṁ virūḷhiṁ vepullaṁ āpajjanti. </span><br><p id=mnd6:45.1><span class=root>Kuhā thaddhā lapā siṅgī, </span><br><p id=mnd6:45.2><span class=root>unnaḷā asamāhitā; </span><br><p id=mnd6:45.3><span class=root>Na te dhamme virūhanti, </span><br><p id=mnd6:45.4><span class=root>sammāsambuddhadesite. </span><br><p id=mnd6:46.1><span class=root>Nikkuhā nillapā dhīrā, </span><br><p id=mnd6:46.2><span class=root>atthaddhā susamāhitā; </span><br><p id=mnd6:46.3><span class=root>Te ve dhamme virūhanti, </span><br><p id=mnd6:46.4><span class=root>sammāsambuddhadesite”. </span><br><p id=mnd6:47.1><span class=root>Na mamattāya nametha māmakoti. </span><br><p id=mnd6:47.2><span class=root>Māmako taṇhāmamattaṁ pahāya diṭṭhimamattaṁ paṭinissajjitvā mamattāya na nameyya na onameyya, na tanninno assa na tappoṇo na tappabbhāro na tadadhimutto na tadadhipateyyoti—</span><br><p id=mnd6:47.3><span class=root>na mamattāya nametha māmako. </span><br><p id=mnd6:48.1><span class=root>Tenāha bhagavā—</span><br><p id=mnd6:49.1><span class=root>“Maraṇenapi taṁ pahīyati, </span><br><p id=mnd6:49.2><span class=root>Yaṁ puriso mamidanti maññati; </span><br><p id=mnd6:49.3><span class=root>Etampi viditvāna paṇḍito, </span><br><p id=mnd6:49.4><span class=root>Na mamattāya nametha māmako”ti. </span><br><p id=mnd6:50.1><span class=root>Supinena yathāpi saṅgataṁ, </span><br><p id=mnd6:50.2><span class=root>Paṭibuddho puriso na passati; </span><br><p id=mnd6:50.3><span class=root>Evampi piyāyitaṁ janaṁ, </span><br><p id=mnd6:50.4><span class=root>Petaṁ kālaṅkataṁ na passati. </span><br><p id=mnd6:51.1><span class=root>Supinena yathāpi saṅgatanti. </span><br><p id=mnd6:51.2><span class=root>Saṅgataṁ samāgataṁ samāhitaṁ sannipatitanti—</span><br><p id=mnd6:51.3><span class=root>supinena yathāpi saṅgataṁ. </span><br><p id=mnd6:51.4><span class=root>Paṭibuddho puriso na passatīti yathā puriso supinagato candaṁ passati, sūriyaṁ passati, mahāsamuddaṁ passati, sineruṁ pabbatarājānaṁ passati, hatthiṁ passati, assaṁ passati, rathaṁ passati, pattiṁ passati, senābyūhaṁ passati, ārāmarāmaṇeyyakaṁ passati, vanarāmaṇeyyakaṁ … bhūmirāmaṇeyyakaṁ … pokkharaṇīrāmaṇeyyakaṁ passati; </span><br><p id=mnd6:51.5><span class=root>paṭibuddho na kiñci passatīti—</span><br><p id=mnd6:51.6><span class=root>paṭibuddho puriso na passati. </span><br><p id=mnd6:52.1><span class=root>Evampi piyāyitaṁ jananti. </span><br><p id=mnd6:52.2><span class=root>Evanti opammasampaṭipādanaṁ. </span><br><p id=mnd6:52.3><span class=root>Piyāyitaṁ jananti mamāyitaṁ janaṁ mātaraṁ vā pitaraṁ vā bhātaraṁ vā bhaginiṁ vā puttaṁ vā dhītaraṁ vā mittaṁ vā amaccaṁ vā ñātiṁ vā sālohitaṁ vāti—</span><br><p id=mnd6:52.4><span class=root>evampi piyāyitaṁ janaṁ. </span><br><p id=mnd6:53.1><span class=root>Petaṁ kālaṅkataṁ na passatīti. </span><br><p id=mnd6:53.2><span class=root>Peto vuccati mato. </span><br><p id=mnd6:53.3><span class=root>Kālaṅkataṁ na passati na dakkhati nādhigacchati na vindati na paṭilabhatīti—</span><br><p id=mnd6:53.4><span class=root>petaṁ kālaṅkataṁ na passati. </span><br><p id=mnd6:54.1><span class=root>Tenāha bhagavā—</span><br><p id=mnd6:55.1><span class=root>“Supinena yathāpi saṅgataṁ, </span><br><p id=mnd6:55.2><span class=root>Paṭibuddho puriso na passati; </span><br><p id=mnd6:55.3><span class=root>Evampi piyāyitaṁ janaṁ, </span><br><p id=mnd6:55.4><span class=root>Petaṁ kālaṅkataṁ na passatī”ti. </span><br><p id=mnd6:56.1><span class=root>Diṭṭhāpi sutāpi te janā, </span><br><p id=mnd6:56.2><span class=root>Yesaṁ nāmamidaṁ pavuccati; </span><br><p id=mnd6:56.3><span class=root>Nāmaṁyevāvasissati, </span><br><p id=mnd6:56.4><span class=root>Akkheyyaṁ petassa jantuno. </span><br><p id=mnd6:57.1><span class=root>Diṭṭhāpi sutāpi te janāti. </span><br><p id=mnd6:57.2><span class=root>Diṭṭhāti ye cakkhuviññāṇābhisambhūtā. </span><br><p id=mnd6:57.3><span class=root>Sutāti ye sotaviññāṇābhisambhūtā. </span><br><p id=mnd6:57.4><span class=root>Te janāti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā cāti—</span><br><p id=mnd6:57.5><span class=root>diṭṭhāpi sutāpi te janā. </span><br><p id=mnd6:58.1><span class=root>Yesaṁ nāmamidaṁ pavuccatīti. </span><br><p id=mnd6:58.2><span class=root>Yesanti yesaṁ khattiyānaṁ brāhmaṇānaṁ vessānaṁ suddānaṁ gahaṭṭhānaṁ pabbajitānaṁ devānaṁ manussānaṁ. </span><br><p id=mnd6:58.3><span class=root>Nāmanti saṅkhā samaññā paññatti vohāro nāmaṁ nāmakammaṁ nāmadheyyaṁ nirutti byañjanaṁ abhilāpo. </span><br><p id=mnd6:58.4><span class=root>Pavuccatīti vuccati pavuccati kathīyati bhaṇīyati dīpīyati voharīyatīti—</span><br><p id=mnd6:58.5><span class=root>yesaṁ nāmamidaṁ pavuccati. </span><br><p id=mnd6:59.1><span class=root>Nāmaṁyevāvasissati akkheyyanti. </span><br><p id=mnd6:59.2><span class=root>Rūpagataṁ vedanāgataṁ saññāgataṁ saṅkhāragataṁ viññāṇagataṁ pahīyati jahīyati vijahīyati antaradhāyati vippalujjati, nāmaṁyevāvasissati. </span><br><p id=mnd6:59.3><span class=root>Akkheyyanti. </span><br><p id=mnd6:59.4><span class=root>Akkhātuṁ kathetuṁ bhaṇituṁ dīpayituṁ voharitunti—</span><br><p id=mnd6:59.5><span class=root>nāmaṁ evāvasissati akkheyyaṁ. </span><br><p id=mnd6:59.6><span class=root>Petassa jantunoti. </span><br><p id=mnd6:59.7><span class=root>Petassāti matassa kālaṅkatassa. </span><br><p id=mnd6:59.8><span class=root>Jantunoti sattassa narassa mānavassa posassa puggalassa jīvassa jāgussa jantussa indagussa manujassāti—</span><br><p id=mnd6:59.9><span class=root>petassa jantuno. </span><br><p id=mnd6:60.1><span class=root>Tenāha bhagavā—</span><br><p id=mnd6:61.1><span class=root>“Diṭṭhāpi sutāpi te janā, </span><br><p id=mnd6:61.2><span class=root>Yesaṁ nāmamidaṁ pavuccati; </span><br><p id=mnd6:61.3><span class=root>Nāmaṁyevāvasissati, </span><br><p id=mnd6:61.4><span class=root>Akkheyyaṁ petassa jantuno”ti. </span><br><p id=mnd6:62.1><span class=root>Sokapparidevamaccharaṁ, </span><br><p id=mnd6:62.2><span class=root>Na pajahanti giddhā mamāyite; </span><br><p id=mnd6:62.3><span class=root>Tasmā munayo pariggahaṁ, </span><br><p id=mnd6:62.4><span class=root>Hitvā acariṁsu khemadassino. </span><br><p id=mnd6:63.1><span class=root>Sokapparidevamaccharaṁ na pajahanti giddhā mamāyiteti. </span><br><p id=mnd6:63.2><span class=root>Sokoti ñātibyasanena vā phuṭṭhassa bhogabyasanena vā phuṭṭhassa rogabyasanena vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena byasanena samannāgatassa aññataraññatarena dukkhadhammena phuṭṭhassa soko socanā socitattaṁ antosoko antoparisoko antodāho antoparidāho cetaso parijjhāyanā domanassaṁ sokasallaṁ. </span><br><p id=mnd6:63.3><span class=root>Paridevoti ñātibyasanena vā phuṭṭhassa …pe… </span><br><p id=mnd6:63.4><span class=root>diṭṭhibyasanena vā phuṭṭhassa aññataraññatarena byasanena samannāgatassa aññataraññatarena dukkhadhammena phuṭṭhassa ādevo paridevo ādevanā paridevanā ādevitattaṁ paridevitattaṁ vācā palāpo vippalāpo lālappo lālappāyanā lālappāyitattaṁ. </span><br><p id=mnd6:63.5><span class=root>Macchariyanti pañca macchariyāni—</span><br><p id=mnd6:63.6><span class=root>āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ. </span><br><p id=mnd6:63.7><span class=root>Yaṁ evarūpaṁ macchariyaṁ maccharāyanā maccharāyitattaṁ vevicchaṁ kadariyaṁ kaṭukañcukatā aggahitattaṁ cittassa—</span><br><p id=mnd6:63.8><span class=root>idaṁ vuccati macchariyaṁ. </span><br><p id=mnd6:63.9><span class=root>Api ca khandhamacchariyampi macchariyaṁ, dhātumacchariyampi macchariyaṁ, āyatanamacchariyampi macchariyaṁ gāho—</span><br><p id=mnd6:63.10><span class=root>idaṁ vuccati macchariyaṁ. </span><br><p id=mnd6:63.11><span class=root>Gedho vuccati taṇhā. </span><br><p id=mnd6:63.12><span class=root>Yo rāgo sārāgo …pe… abhijjhā lobho akusalamūlaṁ. </span><br><p id=mnd6:63.13><span class=root>Mamattāti dve mamattā—</span><br><p id=mnd6:63.14><span class=root>taṇhāmamattañca diṭṭhimamattañca …pe… </span><br><p id=mnd6:63.15><span class=root>idaṁ taṇhāmamattaṁ …pe… </span><br><p id=mnd6:63.16><span class=root>idaṁ diṭṭhimamattaṁ. </span><br><p id=mnd6:63.17><span class=root>Mamāyitaṁ vatthuṁ acchedasaṅkinopi socanti, acchijjantepi socanti, acchinnepi socanti, mamāyitaṁ vatthuṁ vipariṇāmasaṅkinopi socanti, vipariṇāmantepi socanti, vipariṇatepi socanti, mamāyitaṁ vatthuṁ acchedasaṅkinopi paridevanti, acchijjantepi paridevanti, acchinnepi paridevanti. </span><br><p id=mnd6:63.18><span class=root>Mamāyitaṁ vatthuṁ vipariṇāmasaṅkinopi paridevanti, vipariṇāmantepi paridevanti, vipariṇatepi paridevanti. </span><br><p id=mnd6:63.19><span class=root>Mamāyitaṁ vatthuṁ rakkhanti gopenti pariggaṇhanti mamāyanti maccharāyanti; </span><br><p id=mnd6:63.20><span class=root>mamāyitasmiṁ vatthusmiṁ sokaṁ na jahanti, paridevaṁ na jahanti, macchariyaṁ na jahanti, gedhaṁ na jahanti na pajahanti na vinodenti na byantiṁ karonti na anabhāvaṁ gamentīti—</span><br><p id=mnd6:63.21><span class=root>sokapparidevamaccharaṁ na pajahanti giddhā mamāyite. </span><br><p id=mnd6:64.1><span class=root>Tasmā munayo pariggahaṁ, hitvā acariṁsu khemadassinoti. </span><br><p id=mnd6:64.2><span class=root>Tasmāti tasmā taṅkāraṇā taṁhetu tappaccayā taṁnidānā etaṁ ādīnavaṁ sampassamānā mamattesūti—</span><br><p id=mnd6:64.3><span class=root>tasmā. </span><br><p id=mnd6:64.4><span class=root>Munayoti monaṁ vuccati ñāṇaṁ. </span><br><p id=mnd6:64.5><span class=root>Yā paññā pajānanā …pe… amoho dhammavicayo sammādiṭṭhi. </span><br><p id=mnd6:64.6><span class=root>Tena ñāṇena samannāgatā munayo monappattā. </span><br><p id=mnd6:64.7><span class=root>Tīṇi moneyyāni—</span><br><p id=mnd6:64.8><span class=root>kāyamoneyyaṁ, vacīmoneyyaṁ, manomoneyyaṁ …pe… </span><br><p id=mnd6:64.9><span class=root>saṅgajālamaticca so muni. </span><br><p id=mnd6:64.10><span class=root>Pariggahoti dve pariggahā—</span><br><p id=mnd6:64.11><span class=root>taṇhāpariggaho ca diṭṭhipariggaho ca …pe… </span><br><p id=mnd6:64.12><span class=root>ayaṁ taṇhāpariggaho …pe… </span><br><p id=mnd6:64.13><span class=root>ayaṁ diṭṭhipariggaho. </span><br><p id=mnd6:64.14><span class=root>Munayo taṇhāpariggahaṁ pariccajitvā diṭṭhipariggahaṁ paṭinissajjitvā cajitvā pajahitvā vinodetvā byantiṁ karitvā anabhāvaṁ gametvā acariṁsu vihariṁsu iriyiṁsu vattiṁsu pāliṁsu yapiṁsu yāpiṁsu. </span><br><p id=mnd6:64.15><span class=root>Khemadassinoti khemaṁ vuccati amataṁ nibbānaṁ. </span><br><p id=mnd6:64.16><span class=root>Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. </span><br><p id=mnd6:64.17><span class=root>Khemadassinoti khemadassino tāṇadassino leṇadassino saraṇadassino abhayadassino accutadassino amatadassino nibbānadassinoti—</span><br><p id=mnd6:64.18><span class=root>tasmā munayo pariggahaṁ hitvā acariṁsu khemadassino. </span><br><p id=mnd6:65.1><span class=root>Tenāha bhagavā—</span><br><p id=mnd6:66.1><span class=root>“Sokapparidevamaccharaṁ, </span><br><p id=mnd6:66.2><span class=root>Na jahanti giddhā mamāyite; </span><br><p id=mnd6:66.3><span class=root>Tasmā munayo pariggahaṁ, </span><br><p id=mnd6:66.4><span class=root>Hitvā acariṁsu khemadassino”ti. </span><br><p id=mnd6:67.1><span class=root>Patilīnacarassa bhikkhuno, </span><br><p id=mnd6:67.2><span class=root>Bhajamānassa vivittamāsanaṁ; </span><br><p id=mnd6:67.3><span class=root>Sāmaggiyamāhu tassa taṁ, </span><br><p id=mnd6:67.4><span class=root>Yo attānaṁ bhavane na dassaye. </span><br><p id=mnd6:68.1><span class=root>Patilīnacarassa bhikkhunoti. </span><br><p id=mnd6:68.2><span class=root>Patilīnacarā vuccanti satta sekkhā. </span><br><p id=mnd6:68.3><span class=root>Arahā patilīno. </span><br><p id=mnd6:68.4><span class=root>Kiṅkāraṇā patilīnacarā vuccanti satta sekkhā? </span><br><p id=mnd6:68.5><span class=root>Te tato tato cittaṁ patilīnentā patikuṭentā pativaṭṭentā sanniruddhantā sanniggaṇhantā sannivārentā rakkhantā gopentā caranti vicaranti viharanti iriyanti vattenti pālenti yapenti yāpenti, cakkhudvāre cittaṁ patilīnentā patikuṭentā pativaṭṭentā sanniruddhantā sanniggaṇhantā sannivārentā rakkhantā gopentā caranti vicaranti viharanti iriyanti vattenti pālenti yapenti yāpenti, </span><br><p id=mnd6:68.6><span class=root>sotadvāre cittaṁ …pe… </span><br><p id=mnd6:68.7><span class=root>ghānadvāre cittaṁ … </span><br><p id=mnd6:68.8><span class=root>jivhādvāre cittaṁ … </span><br><p id=mnd6:68.9><span class=root>kāyadvāre cittaṁ … </span><br><p id=mnd6:68.10><span class=root>manodvāre cittaṁ patilīnentā patikuṭentā pativaṭṭentā sanniruddhantā sanniggaṇhantā sannivārentā rakkhantā gopentā caranti vicaranti viharanti iriyanti vattenti pālenti yapenti yāpenti. </span><br><p id=mnd6:68.11><span class=root>Yathā kukkuṭapattaṁ vā nhārudaddulaṁ vā aggimhi pakkhittaṁ patilīyati patikuṭati pativaṭṭati na sampasāriyati; </span><br><p id=mnd6:68.12><span class=root>evamevaṁ tato tato cittaṁ patilīnentā patikuṭentā pativaṭṭentā sanniruddhantā sanniggaṇhantā sannivārentā rakkhantā gopentā caranti vicaranti viharanti iriyanti vattenti pālenti yapenti yāpenti, cakkhudvāre cittaṁ … </span><br><p id=mnd6:68.13><span class=root>sotadvāre cittaṁ … </span><br><p id=mnd6:68.14><span class=root>ghānadvāre cittaṁ … </span><br><p id=mnd6:68.15><span class=root>jivhādvāre cittaṁ … </span><br><p id=mnd6:68.16><span class=root>kāyadvāre cittaṁ … </span><br><p id=mnd6:68.17><span class=root>manodvāre cittaṁ patilīnentā patikuṭentā pativaṭṭentā sanniruddhantā sanniggaṇhantā sannivārentā rakkhantā gopentā caranti vicaranti viharanti iriyanti vattenti pālenti yapenti yāpenti. </span><br><p id=mnd6:68.18><span class=root>Taṅkāraṇā patilīnacarā vuccanti satta sekkhā. </span><br><p id=mnd6:68.19><span class=root>Bhikkhunoti puthujjanakalyāṇakassa vā bhikkhuno sekkhassa vā bhikkhunoti—</span><br><p id=mnd6:68.20><span class=root>patilīnacarassa bhikkhuno. </span><br><p id=mnd6:69.1><span class=root>Bhajamānassa vivittamāsananti āsanaṁ vuccati yattha nisīdanti—</span><br><p id=mnd6:69.2><span class=root>mañco pīṭhaṁ bhisi taṭṭikā cammakhaṇḍo tiṇasanthāro paṇṇasanthāro palālasanthāro. </span><br><p id=mnd6:69.3><span class=root>Taṁ āsanaṁ asappāyarūpadassanena rittaṁ vivittaṁ pavivittaṁ, asappāyasaddassavanena rittaṁ vivittaṁ pavivittaṁ, asappāyagandhaghāyanena … asappāyarasasāyanena … asappāyaphoṭṭhabbaphusanena … asappāyehi pañcahi kāmaguṇehi rittaṁ vivittaṁ pavivittaṁ. </span><br><p id=mnd6:69.4><span class=root>Taṁ vivittaṁ āsanaṁ bhajato sambhajato sevato nisevato saṁsevato paṭisevatoti—</span><br><p id=mnd6:69.5><span class=root>bhajamānassa vivittamāsanaṁ. </span><br><p id=mnd6:70.1><span class=root>Sāmaggiyamāhu tassa taṁ, yo attānaṁ bhavane na dassayeti. </span><br><p id=mnd6:70.2><span class=root>Sāmaggiyoti tisso sāmaggiyo—</span><br><p id=mnd6:70.3><span class=root>gaṇasāmaggī, dhammasāmaggī, anabhinibbattisāmaggī. </span><br><p id=mnd6:70.4><span class=root>Katamā gaṇasāmaggī? </span><br><p id=mnd6:70.5><span class=root>Bahū cepi bhikkhū samaggā sammodamānā avivadamānā khīrodakībhūtā aññamaññaṁ piyacakkhūhi sampassantā viharanti—</span><br><p id=mnd6:70.6><span class=root>ayaṁ gaṇasāmaggī. </span><br><p id=mnd6:70.7><span class=root>Katamā dhammasāmaggī? </span><br><p id=mnd6:70.8><span class=root>Cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko maggo. </span><br><p id=mnd6:70.9><span class=root>Te ekato pakkhandanti pasīdanti sampatiṭṭhanti vimuccanti; </span><br><p id=mnd6:70.10><span class=root>na tesaṁ dhammānaṁ vivādo pavivādo atthi—</span><br><p id=mnd6:70.11><span class=root>ayaṁ dhammasāmaggī. </span><br><p id=mnd6:70.12><span class=root>Katamā anabhinibbattisāmaggī? </span><br><p id=mnd6:70.13><span class=root>Bahū cepi bhikkhū anupādisesāya nibbānadhātuyā parinibbāyanti; </span><br><p id=mnd6:70.14><span class=root>na tesaṁ nibbānadhātuyā ūnattaṁ vā puṇṇattaṁ vā paññāyati—</span><br><p id=mnd6:70.15><span class=root>ayaṁ anabhinibbattisāmaggī. </span><br><p id=mnd6:70.16><span class=root>Bhavaneti nerayikānaṁ nirayo bhavanaṁ, tiracchānayonikānaṁ tiracchānayoni bhavanaṁ, pettivisayikānaṁ pettivisayo bhavanaṁ, manussānaṁ manussaloko bhavanaṁ, devānaṁ devaloko bhavananti. </span><br><p id=mnd6:70.17><span class=root>Sāmaggiyamāhu tassa taṁ, yo attānaṁ bhavane na dassayeti. </span><br><p id=mnd6:70.18><span class=root>Tassesā sāmaggī etaṁ channaṁ etaṁ patirūpaṁ etaṁ anucchavikaṁ etaṁ anulomaṁ, yo evaṁ paṭicchanne niraye attānaṁ na dasseyya, tiracchānayoniyaṁ attānaṁ na dasseyya, pettivisaye attānaṁ na dasseyya, manussaloke attānaṁ na dasseyya, devaloke attānaṁ na dasseyyāti evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span><br><p id=mnd6:70.19><span class=root>sāmaggiyamāhu tassa taṁ, yo attānaṁ bhavane na dassaye. </span><br><p id=mnd6:71.1><span class=root>Tenāha bhagavā—</span><br><p id=mnd6:72.1><span class=root>“Patilīnacarassa bhikkhuno, </span><br><p id=mnd6:72.2><span class=root>Bhajamānassa vivittamāsanaṁ; </span><br><p id=mnd6:72.3><span class=root>Sāmaggiyamāhu tassa taṁ, </span><br><p id=mnd6:72.4><span class=root>Yo attānaṁ bhavane na dassaye”ti. </span><br><p id=mnd6:73.1><span class=root>Sabbattha munī anissito, </span><br><p id=mnd6:73.2><span class=root>Na piyaṁ kubbati nopi appiyaṁ; </span><br><p id=mnd6:73.3><span class=root>Tasmiṁ paridevamaccharaṁ, </span><br><p id=mnd6:73.4><span class=root>Paṇṇe vāri yathā na limpati. </span><br><p id=mnd6:74.1><span class=root>Sabbattha munī anissitoti. </span><br><p id=mnd6:74.2><span class=root>Sabbaṁ vuccati dvādasāyatanāni—</span><br><p id=mnd6:74.3><span class=root>cakkhuñceva rūpā ca, sotañca saddā ca, ghānañca gandhā ca, jivhā ca rasā ca, kāyo ca phoṭṭhabbā ca, mano ca dhammā ca. </span><br><p id=mnd6:74.4><span class=root>Munīti. </span><br><p id=mnd6:74.5><span class=root>Monaṁ vuccati ñāṇaṁ …pe… saṅgajālamaticca so muni. </span><br><p id=mnd6:74.6><span class=root>Anissitoti. </span><br><p id=mnd6:74.7><span class=root>Dve nissayā—</span><br><p id=mnd6:74.8><span class=root>taṇhānissayo ca diṭṭhinissayo ca …pe… </span><br><p id=mnd6:74.9><span class=root>ayaṁ taṇhānissayo …pe… </span><br><p id=mnd6:74.10><span class=root>ayaṁ diṭṭhinissayo. </span><br><p id=mnd6:74.11><span class=root>Muni taṇhānissayaṁ pahāya diṭṭhinissayaṁ paṭinissajjitvā cakkhuṁ anissito sotaṁ anissito ghānaṁ anissito jivhaṁ anissito kāyaṁ anissito manaṁ anissito </span><br><p id=mnd6:74.12><span class=root>rūpe … sadde … gandhe … rase … phoṭṭhabbe … dhamme … </span><br><p id=mnd6:74.13><span class=root>kulaṁ … gaṇaṁ … āvāsaṁ … lābhaṁ … yasaṁ … pasaṁsaṁ … sukhaṁ … cīvaraṁ … piṇḍapātaṁ … senāsanaṁ … gilānapaccayabhesajjaparikkhāraṁ … </span><br><p id=mnd6:74.14><span class=root>kāmadhātuṁ … rūpadhātuṁ … arūpadhātuṁ … kāmabhavaṁ … rūpabhavaṁ … arūpabhavaṁ … saññābhavaṁ … asaññābhavaṁ … nevasaññānāsaññābhavaṁ … </span><br><p id=mnd6:74.15><span class=root>ekavokārabhavaṁ … catuvokārabhavaṁ … pañcavokārabhavaṁ … </span><br><p id=mnd6:74.16><span class=root>atītaṁ … anāgataṁ … paccuppannaṁ … </span><br><p id=mnd6:74.17><span class=root>diṭṭhaṁ … sutaṁ … mutaṁ … viññātaṁ … sabbe dhamme anissito anallīno anupagato anajjhosito anadhimutto nikkhanto nissaṭo vippamutto visaññutto vimariyādikatena cetasā viharatīti—</span><br><p id=mnd6:74.18><span class=root>sabbattha muni anissito. </span><br><p id=mnd6:75.1><span class=root>Na piyaṁ kubbati nopi appiyanti. </span><br><p id=mnd6:75.2><span class=root>Piyāti dve piyā—</span><br><p id=mnd6:75.3><span class=root>sattā vā saṅkhārā vā. </span><br><p id=mnd6:75.4><span class=root>Katame sattā piyā? </span><br><p id=mnd6:75.5><span class=root>Idha yassa te honti atthakāmā hitakāmā phāsukāmā yogakkhemakāmā mātā vā pitā vā bhātā vā bhaginī vā puttā vā dhītarā vā mittā vā amaccā vā ñātī vā sālohitā vā—</span><br><p id=mnd6:75.6><span class=root>ime sattā piyā. </span><br><p id=mnd6:75.7><span class=root>Katame saṅkhārā piyā? </span><br><p id=mnd6:75.8><span class=root>Manāpikā rūpā manāpikā saddā manāpikā gandhā manāpikā rasā manāpikā phoṭṭhabbā—</span><br><p id=mnd6:75.9><span class=root>ime saṅkhārā piyā. </span><br><p id=mnd6:75.10><span class=root>Appiyāti dve appiyā—</span><br><p id=mnd6:75.11><span class=root>sattā vā saṅkhārā vā. </span><br><p id=mnd6:75.12><span class=root>Katame sattā appiyā? </span><br><p id=mnd6:75.13><span class=root>Idha yassa te honti anatthakāmā ahitakāmā aphāsukāmā ayogakkhemakāmā jīvitā voropetukāmā—</span><br><p id=mnd6:75.14><span class=root>ime sattā appiyā. </span><br><p id=mnd6:75.15><span class=root>Katame saṅkhārā appiyā? </span><br><p id=mnd6:75.16><span class=root>Amanāpikā rūpā amanāpikā saddā amanāpikā gandhā amanāpikā rasā amanāpikā phoṭṭhabbā—</span><br><p id=mnd6:75.17><span class=root>ime saṅkhārā appiyā. </span><br><p id=mnd6:75.18><span class=root>Na piyaṁ kubbati nopi appiyanti. </span><br><p id=mnd6:75.19><span class=root>“Ayaṁ me satto piyo, ime ca saṅkhārā manāpā”ti rāgavasena piyaṁ na karoti; </span><br><p id=mnd6:75.20><span class=root>“ayaṁ me satto appiyo, ime ca saṅkhārā amanāpā”ti paṭighavasena appiyaṁ na karoti na janeti na sañjaneti na nibbatteti nābhinibbattetīti—</span><br><p id=mnd6:75.21><span class=root>na piyaṁ kubbati nopi appiyaṁ. </span><br><p id=mnd6:76.1><span class=root>Tasmiṁ paridevamaccharaṁ paṇṇe vāri yathā na limpatīti. </span><br><p id=mnd6:76.2><span class=root>Tasminti tasmiṁ puggale arahante khīṇāsave. </span><br><p id=mnd6:76.3><span class=root>Paridevoti ñātibyasanena vā phuṭṭhassa bhogabyasanena vā phuṭṭhassa rogabyasanena vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena byasanena samannāgatassa aññataraññatarena dukkhadhammena phuṭṭhassa ādevo paridevo ādevanā paridevanā ādevitattaṁ paridevitattaṁ vācā palāpo vippalāpo lālappo lālappāyanā lālappāyitattaṁ. </span><br><p id=mnd6:76.4><span class=root>Macchariyanti pañca macchariyāni—</span><br><p id=mnd6:76.5><span class=root>āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ. </span><br><p id=mnd6:76.6><span class=root>Yaṁ evarūpaṁ macchariyaṁ maccharāyanā maccharāyitattaṁ vevicchaṁ kadariyaṁ kaṭukañcukatā aggahitattaṁ cittassa—</span><br><p id=mnd6:76.7><span class=root>idaṁ vuccati macchariyaṁ. </span><br><p id=mnd6:76.8><span class=root>Api ca khandhamacchariyampi macchariyaṁ, dhātumacchariyampi macchariyaṁ, āyatanamacchariyampi macchariyaṁ gāho—</span><br><p id=mnd6:76.9><span class=root>idaṁ vuccati macchariyaṁ. </span><br><p id=mnd6:77.1><span class=root>Paṇṇe vāri yathā na limpatīti. </span><br><p id=mnd6:77.2><span class=root>Paṇṇaṁ vuccati padumapattaṁ. </span><br><p id=mnd6:77.3><span class=root>Vāri vuccati udakaṁ. </span><br><p id=mnd6:77.4><span class=root>Yathā vāri padumapattaṁ na limpati na palimpati na upalimpati alittaṁ apalittaṁ anupalittaṁ, evamevaṁ tasmiṁ puggale arahante khīṇāsave paridevo macchariyañca na limpati na palimpati na upalimpati alittā apalittā anupalittā. </span><br><p id=mnd6:77.5><span class=root>So ca puggalo arahanto tehi kilesehi na limpati na palimpati na upalimpati alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—</span><br><p id=mnd6:77.6><span class=root>tasmiṁ paridevamaccharaṁ paṇṇe vāri yathā na limpati. </span><br><p id=mnd6:78.1><span class=root>Tenāha bhagavā—</span><br><p id=mnd6:79.1><span class=root>“Sabbattha munī anissito, </span><br><p id=mnd6:79.2><span class=root>Na piyaṁ kubbati nopi appiyaṁ; </span><br><p id=mnd6:79.3><span class=root>Tasmiṁ paridevamaccharaṁ, </span><br><p id=mnd6:79.4><span class=root>Paṇṇe vāri yathā na limpatī”ti. </span><br><p id=mnd6:80.1><span class=root>Udabindu yathāpi pokkhare, </span><br><p id=mnd6:80.2><span class=root>Padume vāri yathā na limpati; </span><br><p id=mnd6:80.3><span class=root>Evaṁ muni nopalimpati, </span><br><p id=mnd6:80.4><span class=root>Yadidaṁ diṭṭhasutaṁ mutesu vā. </span><br><p id=mnd6:81.1><span class=root>Udabindu yathāpi pokkhareti. </span><br><p id=mnd6:81.2><span class=root>Udabindu vuccati udakathevo. </span><br><p id=mnd6:81.3><span class=root>Pokkharaṁ vuccati padumapattaṁ. </span><br><p id=mnd6:81.4><span class=root>Yathā udabindu padumapatte na limpati na palimpati na upalimpati alittaṁ apalittaṁ anupalittanti—</span><br><p id=mnd6:81.5><span class=root>udabindu yathāpi pokkhare. </span><br><p id=mnd6:81.6><span class=root>Padume vāri yathā na limpatīti. </span><br><p id=mnd6:81.7><span class=root>Padumaṁ vuccati padumapupphaṁ. </span><br><p id=mnd6:81.8><span class=root>Vāri vuccati udakaṁ. </span><br><p id=mnd6:81.9><span class=root>Yathā vāri padumapupphaṁ na limpati na palimpati na upalimpati alittaṁ apalittaṁ anupalittanti—</span><br><p id=mnd6:81.10><span class=root>padume vāri yathā na limpati. </span><br><p id=mnd6:82.1><span class=root>Evaṁ muni nopalimpati, yadidaṁ diṭṭhasutaṁ mutesu vāti. </span><br><p id=mnd6:82.2><span class=root>Evanti opammasampaṭipādanaṁ. </span><br><p id=mnd6:82.3><span class=root>Munīti. </span><br><p id=mnd6:82.4><span class=root>Monaṁ vuccati ñāṇaṁ …pe… saṅgajālamaticca so muni. </span><br><p id=mnd6:82.5><span class=root>Lepāti dve lepā—</span><br><p id=mnd6:82.6><span class=root>taṇhālepo ca diṭṭhilepo ca …pe… </span><br><p id=mnd6:82.7><span class=root>ayaṁ taṇhālepo …pe… </span><br><p id=mnd6:82.8><span class=root>ayaṁ diṭṭhilepo. </span><br><p id=mnd6:82.9><span class=root>Muni taṇhālepaṁ pahāya diṭṭhilepaṁ paṭinissajjitvā diṭṭhe na limpati, sute na limpati, mute na limpati, viññāte na limpati na palimpati na upalimpati alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—</span><br><p id=mnd6:82.10><span class=root>evaṁ muni nopalimpati, yadidaṁ diṭṭhasutaṁ mutesu vā. </span><br><p id=mnd6:83.1><span class=root>Tenāha bhagavā—</span><br><p id=mnd6:84.1><span class=root>“Udabindu yathāpi pokkhare, </span><br><p id=mnd6:84.2><span class=root>Padume vāri yathā na limpati; </span><br><p id=mnd6:84.3><span class=root>Evaṁ muni nopalimpati, </span><br><p id=mnd6:84.4><span class=root>Yadidaṁ diṭṭhasutaṁ mutesu vā”ti. </span><br><p id=mnd6:85.1><span class=root>Dhono na hi tena maññati, </span><br><p id=mnd6:85.2><span class=root>Yadidaṁ diṭṭhasutaṁ mutesu vā; </span><br><p id=mnd6:85.3><span class=root>Nāññena visuddhimicchati, </span><br><p id=mnd6:85.4><span class=root>Na hi so rajjati no virajjati. </span><br><p id=mnd6:86.1><span class=root>Dhono na hi tena maññati, yadidaṁ diṭṭhasutaṁ mutesu vāti. </span><br><p id=mnd6:86.2><span class=root>Dhonoti dhonā vuccati paññā. </span><br><p id=mnd6:86.3><span class=root>Yā paññā pajānanā …pe… amoho dhammavicayo sammādiṭṭhi. </span><br><p id=mnd6:86.4><span class=root>Kiṅkāraṇā dhonā vuccati paññā? </span><br><p id=mnd6:86.5><span class=root>Tāya paññāya kāyaduccaritaṁ dhutañca dhotañca sandhotañca niddhotañca, </span><br><p id=mnd6:86.6><span class=root>vacīduccaritaṁ … </span><br><p id=mnd6:86.7><span class=root>manoduccaritaṁ dhutañca dhotañca sandhotañca niddhotañca, </span><br><p id=mnd6:86.8><span class=root>rāgo dhuto ca dhoto ca sandhoto ca niddhoto ca, </span><br><p id=mnd6:86.9><span class=root>doso … </span><br><p id=mnd6:86.10><span class=root>moho … </span><br><p id=mnd6:86.11><span class=root>kodho … </span><br><p id=mnd6:86.12><span class=root>upanāho … </span><br><p id=mnd6:86.13><span class=root>makkho … </span><br><p id=mnd6:86.14><span class=root>paḷāso … </span><br><p id=mnd6:86.15><span class=root>issā … </span><br><p id=mnd6:86.16><span class=root>macchariyaṁ … </span><br><p id=mnd6:86.17><span class=root>māyā … </span><br><p id=mnd6:86.18><span class=root>sāṭheyyaṁ … </span><br><p id=mnd6:86.19><span class=root>thambho … </span><br><p id=mnd6:86.20><span class=root>sārambho … </span><br><p id=mnd6:86.21><span class=root>māno … </span><br><p id=mnd6:86.22><span class=root>atimāno … </span><br><p id=mnd6:86.23><span class=root>mado … </span><br><p id=mnd6:86.24><span class=root>pamādo … </span><br><p id=mnd6:86.25><span class=root>sabbe kilesā … </span><br><p id=mnd6:86.26><span class=root>sabbe duccaritā … </span><br><p id=mnd6:86.27><span class=root>sabbe darathā … </span><br><p id=mnd6:86.28><span class=root>sabbe pariḷāhā … </span><br><p id=mnd6:86.29><span class=root>sabbe santāpā … </span><br><p id=mnd6:86.30><span class=root>sabbākusalābhisaṅkhārā dhutā ca dhotā ca sandhotā ca niddhotā ca. </span><br><p id=mnd6:86.31><span class=root>Taṅkāraṇā dhonā vuccati paññā. </span><br><p id=mnd6:87.1><span class=root>Atha vā sammādiṭṭhiyā micchādiṭṭhi dhutā ca dhotā ca sandhotā ca niddhotā ca, </span><br><p id=mnd6:87.2><span class=root>sammāsaṅkappena micchāsaṅkappo dhuto ca dhoto ca sandhoto ca niddhoto ca, </span><br><p id=mnd6:87.3><span class=root>sammāvācāya micchāvācā dhutā ca … </span><br><p id=mnd6:87.4><span class=root>sammākammantena micchākammanto dhuto ca … </span><br><p id=mnd6:87.5><span class=root>sammāājīvena micchāājīvo dhuto ca … </span><br><p id=mnd6:87.6><span class=root>sammāvāyāmena micchāvāyāmo dhuto ca … </span><br><p id=mnd6:87.7><span class=root>sammāsatiyā micchāsati dhutā ca … </span><br><p id=mnd6:87.8><span class=root>sammāsamādhinā micchāsamādhi dhuto ca … </span><br><p id=mnd6:87.9><span class=root>sammāñāṇena micchāñāṇaṁ dhutañca … </span><br><p id=mnd6:87.10><span class=root>sammāvimuttiyā micchāvimutti dhutā ca dhotā ca sandhotā ca niddhotā ca. </span><br><p id=mnd6:88.1><span class=root>Atha vā ariyena aṭṭhaṅgikena maggena sabbe kilesā … </span><br><p id=mnd6:88.2><span class=root>sabbe duccaritā … </span><br><p id=mnd6:88.3><span class=root>sabbe darathā … </span><br><p id=mnd6:88.4><span class=root>sabbe pariḷāhā … </span><br><p id=mnd6:88.5><span class=root>sabbe santāpā … </span><br><p id=mnd6:88.6><span class=root>sabbākusalābhisaṅkhārā dhutā ca dhotā ca sandhotā ca niddhotā ca. </span><br><p id=mnd6:88.7><span class=root>Arahā imehi dhonehi dhammehi upeto samupeto upagato samupagato upapanno samupapanno samannāgato. </span><br><p id=mnd6:88.8><span class=root>Tasmā arahā dhono. </span><br><p id=mnd6:88.9><span class=root>So dhutarāgo dhutapāpo dhutakileso dhutapariḷāhoti—</span><br><p id=mnd6:88.10><span class=root>dhono. </span><br><p id=mnd6:89.1><span class=root>Dhono na hi tena maññati, yadidaṁ diṭṭhasutaṁ mutesu vāti. </span><br><p id=mnd6:89.2><span class=root>Dhono diṭṭhaṁ na maññati, diṭṭhasmiṁ na maññati, diṭṭhato na maññati, diṭṭhā meti na maññati; </span><br><p id=mnd6:89.3><span class=root>sutaṁ na maññati, sutasmiṁ na maññati, sutato na maññati, sutaṁ meti na maññati; </span><br><p id=mnd6:89.4><span class=root>mutaṁ na maññati, mutasmiṁ na maññati, mutato na maññati, mutaṁ meti na maññati; </span><br><p id=mnd6:89.5><span class=root>viññātaṁ na maññati, viññātasmiṁ na maññati, viññātato na maññati, viññātaṁ meti na maññati. </span><br><p id=mnd6:89.6><span class=root>Vuttampi hetaṁ bhagavatā—</span><br><p id=mnd6:89.7><span class=root>“asmīti, bhikkhave, maññitametaṁ, ayamahamasmīti maññitametaṁ, bhavissanti maññitametaṁ, na bhavissanti maññitametaṁ, rūpī bhavissanti maññitametaṁ, arūpī bhavissanti maññitametaṁ, saññī bhavissanti maññitametaṁ, asaññī bhavissanti maññitametaṁ, nevasaññīnāsaññī bhavissanti maññitametaṁ. </span><br><p id=mnd6:89.8><span class=root>Maññitaṁ, bhikkhave, rogo, maññitaṁ gaṇḍo, maññitaṁ sallaṁ, maññitaṁ upaddavo. </span><br><p id=mnd6:89.9><span class=root>Tasmātiha, bhikkhave, amaññamānena cetasā viharissāmāti, evañhi vo, bhikkhave, sikkhitabban”ti—</span><br><p id=mnd6:89.10><span class=root>dhono na hi tena maññati yadidaṁ diṭṭhasutaṁ mutesu vā. </span><br><p id=mnd6:90.1><span class=root>Nāññena visuddhimicchatīti. </span><br><p id=mnd6:90.2><span class=root>Dhono aññena asuddhimaggena micchāpaṭipadāya aniyyānikapathena aññatra satipaṭṭhānehi aññatra sammappadhānehi aññatra iddhipādehi aññatra indriyehi aññatra balehi aññatra bojjhaṅgehi aññatra ariyā aṭṭhaṅgikā maggā suddhiṁ visuddhiṁ parisuddhiṁ muttiṁ vimuttiṁ parimuttiṁ na icchati na sādiyati na pattheti na piheti nābhijappatīti—</span><br><p id=mnd6:90.3><span class=root>nāññena visuddhimicchati. </span><br><p id=mnd6:91.1><span class=root>Na hi so rajjati no virajjatīti. </span><br><p id=mnd6:91.2><span class=root>Sabbe bālaputhujjanā rajjanti, puthujjanakalyāṇakaṁ upādāya satta sekkhā virajjanti; </span><br><p id=mnd6:91.3><span class=root>arahā neva rajjati no virajjati. </span><br><p id=mnd6:91.4><span class=root>Viratto so khayā rāgassa vītarāgattā, khayā dosassa vītadosattā, khayā mohassa vītamohattā. </span><br><p id=mnd6:91.5><span class=root>So vuṭṭhavāso ciṇṇacaraṇo …pe… jātijarāmaraṇasaṁsāro, natthi tassa punabbhavoti—</span><br><p id=mnd6:91.6><span class=root>na hi so rajjati no virajjati. </span><br><p id=mnd6:92.1><span class=root>Tenāha bhagavā—</span><br><p id=mnd6:93.1><span class=root>“Dhono na hi tena maññati, </span><br><p id=mnd6:93.2><span class=root>Yadidaṁ diṭṭhasutaṁ mutesu vā; </span><br><p id=mnd6:93.3><span class=root>Nāññena visuddhimicchati, </span><br><p id=mnd6:93.4><span class=root>Na hi so rajjati no virajjatī”ti. </span><br><p id=mnd6:94.1><span class=root>Jarāsuttaniddeso chaṭṭho. </span><br></main><footer class="container footer"><small><a href=/about>Contact info</a></small></footer>