<!doctypehtml><html lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><link href=/static/canon/css/author_toggle.css rel=stylesheet><style></style><script src=/static/canon/js/no-flash-theme.js></script><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><button aria-label="Toggle dark mode"class=theme-toggle id=theme-toggle><span class=light-icon>🔆</span> <span class=dark-icon>🌙</span></button></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/sutta.html> Suttapiṭaka </a><li><a href=/canon/en/pli/ms/sutta/kn.html> Khuddakanikāya </a><li><a href=/canon/en/pli/ms/sutta/kn/mnd.html> Mahāniddesa </a></ul></nav><main class=container><p>From:<div class=flex-between><a href=/canon/en/pli/ms/sutta/kn/mnd.html>Previous</a><a href=/canon/en/pli/ms/sutta/kn/mnd/mnd0002.html>Next</a></div><p><div class=verse-container id=mnd1:0.1><span>Mahāniddesa </span></div><p><div class=verse-container id=mnd1:0.2><span>Aṭṭhakavagga </span></div><p><div class=verse-container id=mnd1:0.3><span class=big-bold>1. Kāmasuttaniddesa </span></div><p><div class=verse-container id=mnd1:1.1><span>Namo tassa Bhagavato Arahato Sammāsambuddhassa. </span></div><p><div class=verse-container id=mnd1:2.1><span>Kāmaṁ kāmayamānassa, </span></div><p><div class=verse-container id=mnd1:2.2><span>Tassa ce taṁ samijjhati; </span></div><p><div class=verse-container id=mnd1:2.3><span>Addhā pītimano hoti, </span></div><p><div class=verse-container id=mnd1:2.4><span>Laddhā macco yadicchati. </span></div><p><div class=verse-container id=mnd1:3.1><span>Kāmaṁ kāmayamānassāti kāmāti uddānato dve kāmā—</span></div><p><div class=verse-container id=mnd1:3.2><span>vatthukāmā ca kilesakāmā ca. </span></div><p><div class=verse-container id=mnd1:3.3><span>Katame vatthukāmā? </span></div><p><div class=verse-container id=mnd1:3.4><span>Manāpikā rūpā manāpikā saddā manāpikā gandhā manāpikā rasā manāpikā phoṭṭhabbā; </span></div><p><div class=verse-container id=mnd1:3.5><span>attharaṇā pāvuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhañca janapado ca koso ca koṭṭhāgārañca, yaṁ kiñci rajanīyaṁ vatthu—</span></div><p><div class=verse-container id=mnd1:3.6><span>vatthukāmā. </span></div><p><div class=verse-container id=mnd1:4.1><span>Api ca atītā kāmā anāgatā kāmā paccuppannā kāmā; </span></div><p><div class=verse-container id=mnd1:4.2><span>ajjhattā kāmā bahiddhā kāmā ajjhattabahiddhā kāmā; </span></div><p><div class=verse-container id=mnd1:4.3><span>hīnā kāmā majjhimā kāmā paṇītā kāmā; </span></div><p><div class=verse-container id=mnd1:4.4><span>āpāyikā kāmā mānusikā kāmā dibbā kāmā; </span></div><p><div class=verse-container id=mnd1:4.5><span>paccupaṭṭhitā kāmā nimmitā kāmā animmitā kāmā paranimmitā kāmā; </span></div><p><div class=verse-container id=mnd1:4.6><span>pariggahitā kāmā apariggahitā kāmā mamāyitā kāmā amamāyitā kāmā; </span></div><p><div class=verse-container id=mnd1:4.7><span>sabbepi kāmāvacarā dhammā, sabbepi rūpāvacarā dhammā, sabbepi arūpāvacarā dhammā, taṇhāvatthukā taṇhārammaṇā kāmanīyaṭṭhena rajanīyaṭṭhena madanīyaṭṭhena kāmā—</span></div><p><div class=verse-container id=mnd1:4.8><span>ime vuccanti vatthukāmā. </span></div><p><div class=verse-container id=mnd1:5.1><span>Katame kilesakāmā? </span></div><p><div class=verse-container id=mnd1:5.2><span>Chando kāmo rāgo kāmo chandarāgo kāmo; </span></div><p><div class=verse-container id=mnd1:5.3><span>saṅkappo kāmo rāgo kāmo saṅkapparāgo kāmo; </span></div><p><div class=verse-container id=mnd1:5.4><span>yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṁ kāmogho kāmayogo kāmupādānaṁ kāmacchandanīvaraṇaṁ. </span></div><p><div class=verse-container id=mnd1:6.1><span>“Addasaṁ kāma te mūlaṁ, </span></div><p><div class=verse-container id=mnd1:6.2><span>Saṅkappā kāma jāyasi; </span></div><p><div class=verse-container id=mnd1:6.3><span>Na taṁ saṅkappayissāmi, </span></div><p><div class=verse-container id=mnd1:6.4><span>Evaṁ kāma na hehisī”ti.—</span></div><p><div class=verse-container id=mnd1:7.1><span>Ime vuccanti kilesakāmā. </span></div><p><div class=verse-container id=mnd1:7.2><span>Kāmayamānassāti kāmayamānassa icchamānassa sādiyamānassa patthayamānassa pihayamānassa abhijappamānassāti—</span></div><p><div class=verse-container id=mnd1:7.3><span>kāmaṁ kāmayamānassa. </span></div><p><div class=verse-container id=mnd1:8.1><span>Tassa ce taṁ samijjhatīti. </span></div><p><div class=verse-container id=mnd1:8.2><span>Tassa ceti tassa khattiyassa vā brāhmaṇassa vā vessassa vā suddassa vā gahaṭṭhassa vā pabbajitassa vā devassa vā manussassa vā. </span></div><p><div class=verse-container id=mnd1:8.3><span>Tanti vatthukāmā vuccanti—</span></div><p><div class=verse-container id=mnd1:8.4><span>manāpikā rūpā manāpikā saddā manāpikā gandhā manāpikā rasā manāpikā phoṭṭhabbā. </span></div><p><div class=verse-container id=mnd1:8.5><span>Samijjhatīti ijjhati samijjhati labhati paṭilabhati adhigacchati vindatīti—</span></div><p><div class=verse-container id=mnd1:8.6><span>tassa ce taṁ samijjhati. </span></div><p><div class=verse-container id=mnd1:9.1><span>Addhā pītimano hotīti. </span></div><p><div class=verse-container id=mnd1:9.2><span>Addhāti ekaṁsavacanaṁ nissaṁsayavacanaṁ nikkaṅkhāvacanaṁ advejjhavacanaṁ adveḷhakavacanaṁ niyogavacanaṁ apaṇṇakavacanaṁ avatthāpanavacanametaṁ—</span></div><p><div class=verse-container id=mnd1:9.3><span>addhāti. </span></div><p><div class=verse-container id=mnd1:9.4><span>Pītīti yā pañcakāmaguṇapaṭisaññuttā pīti pāmujjaṁ āmodanā pamodanā hāso pahāso vitti tuṭṭhi odagyaṁ attamanatā abhipharaṇatā cittassa. </span></div><p><div class=verse-container id=mnd1:9.5><span>Manoti yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu, ayaṁ vuccati mano. </span></div><p><div class=verse-container id=mnd1:9.6><span>Ayaṁ mano imāya pītiyā sahagato hoti sahajāto saṁsaṭṭho sampayutto ekuppādo ekanirodho ekavatthuko ekārammaṇo. </span></div><p><div class=verse-container id=mnd1:9.7><span>Pītimano hotīti pītimano hoti tuṭṭhamano haṭṭhamano pahaṭṭhamano attamano udaggamano muditamano pamoditamano hotīti—</span></div><p><div class=verse-container id=mnd1:9.8><span>addhā pītimano hoti. </span></div><p><div class=verse-container id=mnd1:10.1><span>Laddhā macco yadicchatīti. </span></div><p><div class=verse-container id=mnd1:10.2><span>Laddhāti labhitvā paṭilabhitvā adhigantvā vinditvā. </span></div><p><div class=verse-container id=mnd1:10.3><span>Maccoti satto naro mānavo poso puggalo jīvo jāgu jantu indagu manujo. </span></div><p><div class=verse-container id=mnd1:10.4><span>Yadicchatīti yaṁ icchati yaṁ sādiyati yaṁ pattheti yaṁ piheti yaṁ abhijappati, rūpaṁ vā saddaṁ vā gandhaṁ vā rasaṁ vā phoṭṭhabbaṁ vāti, laddhā macco yadicchati. </span></div><p><div class=verse-container id=mnd1:11.1><span>Tenāha bhagavā—</span></div><p><div class=verse-container id=mnd1:12.1><span>“Kāmaṁ kāmayamānassa, </span></div><p><div class=verse-container id=mnd1:12.2><span>tassa ce taṁ samijjhati; </span></div><p><div class=verse-container id=mnd1:12.3><span>Addhā pītimano hoti, </span></div><p><div class=verse-container id=mnd1:12.4><span>laddhā macco yadicchatī”ti. </span></div><p><div class=verse-container id=mnd1:13.1><span>Tassa ce kāmayānassa, </span></div><p><div class=verse-container id=mnd1:13.2><span>chandajātassa jantuno; </span></div><p><div class=verse-container id=mnd1:13.3><span>Te kāmā parihāyanti, </span></div><p><div class=verse-container id=mnd1:13.4><span>sallaviddhova ruppati. </span></div><p><div class=verse-container id=mnd1:14.1><span>Tassa ce kāmayānassāti. </span></div><p><div class=verse-container id=mnd1:14.2><span>Tassa ceti tassa khattiyassa vā brāhmaṇassa vā vessassa vā suddassa vā gahaṭṭhassa vā pabbajitassa vā devassa vā manussassa vā. </span></div><p><div class=verse-container id=mnd1:14.3><span>Kāmayānassāti kāme icchamānassa sādiyamānassa patthayamānassa pihayamānassa abhijappamānassa. </span></div><p><div class=verse-container id=mnd1:14.4><span>Atha vā kāmataṇhāya yāyati niyyati vuyhati saṁharīyati. </span></div><p><div class=verse-container id=mnd1:14.5><span>Yathā hatthiyānena vā assayānena vā goyānena vā ajayānena vā meṇḍayānena vā oṭṭhayānena vā kharayānena vā yāyati niyyati vuyhati saṁharīyati; </span></div><p><div class=verse-container id=mnd1:14.6><span>evamevaṁ kāmataṇhāya yāyati niyyati vuyhati saṁharīyatīti—</span></div><p><div class=verse-container id=mnd1:14.7><span>tassa ce kāmayānassa. </span></div><p><div class=verse-container id=mnd1:15.1><span>Chandajātassa jantunoti. </span></div><p><div class=verse-container id=mnd1:15.2><span>Chandoti yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṁ kāmogho kāmayogo kāmupādānaṁ kāmacchandanīvaraṇaṁ, tassa so kāmacchando jāto hoti sañjāto nibbatto abhinibbatto pātubhūto. </span></div><p><div class=verse-container id=mnd1:15.3><span>Jantunoti sattassa narassa mānavassa posassa puggalassa jīvassa jāgussa jantussa indagussa manujassāti—</span></div><p><div class=verse-container id=mnd1:15.4><span>chandajātassa jantuno. </span></div><p><div class=verse-container id=mnd1:16.1><span>Te kāmā parihāyantīti—</span></div><p><div class=verse-container id=mnd1:16.2><span>te vā kāmā parihāyanti, so vā kāmehi parihāyati. </span></div><p><div class=verse-container id=mnd1:16.3><span>Kathaṁ te kāmā parihāyanti? </span></div><p><div class=verse-container id=mnd1:16.4><span>Tassa tiṭṭhantasseva te bhoge rājāno vā haranti, corā vā haranti, aggi vā dahati, udakaṁ vā vahati, appiyā vā dāyādā haranti, nihitaṁ vā nādhigacchati, duppayuttā vā kammantā bhijjanti, kule vā kulaṅgāro uppajjati, yo te bhoge vikirati vidhamati viddhaṁseti aniccatāyeva aṭṭhamī. </span></div><p><div class=verse-container id=mnd1:16.5><span>Evaṁ te kāmā hāyanti parihāyanti paridhaṁsenti paripatanti antaradhāyanti vippalujjanti. </span></div><p><div class=verse-container id=mnd1:16.6><span>Kathaṁ so kāmehi parihāyati? </span></div><p><div class=verse-container id=mnd1:16.7><span>Tiṭṭhanteva te bhoge so cavati marati vippalujjati. </span></div><p><div class=verse-container id=mnd1:16.8><span>Evaṁ so kāmehi hāyati parihāyati paridhaṁsati paripatati antaradhāyati vippalujjati. </span></div><p><div class=verse-container id=mnd1:17.1><span>Corā haranti rājāno, </span></div><p><div class=verse-container id=mnd1:17.2><span>aggi dahati nassati; </span></div><p><div class=verse-container id=mnd1:17.3><span>Atha antena jahati, </span></div><p><div class=verse-container id=mnd1:17.4><span>sarīraṁ sapariggahaṁ; </span></div><p><div class=verse-container id=mnd1:17.5><span>Etadaññāya medhāvī, </span></div><p><div class=verse-container id=mnd1:17.6><span>bhuñjetha ca dadetha ca. </span></div><p><div class=verse-container id=mnd1:18.1><span>Datvā ca bhutvā ca yathānubhāvaṁ, anindito saggamupeti ṭhānanti, te kāmā parihāyanti. </span></div><p><div class=verse-container id=mnd1:19.1><span>Sallaviddhova ruppatīti. </span></div><p><div class=verse-container id=mnd1:19.2><span>Yathā ayomayena vā sallena viddho, aṭṭhimayena vā sallena dantamayena vā sallena visāṇamayena vā sallena kaṭṭhamayena vā sallena viddho ruppati kuppati ghaṭṭīyati pīḷīyati, byādhito domanassito hoti, evamevaṁ vatthukāmānaṁ vipariṇāmaññathābhāvā uppajjanti sokaparidevadukkhadomanassupāyāsā. </span></div><p><div class=verse-container id=mnd1:19.3><span>So kāmasallena ca sokasallena ca viddho, ruppati kuppati ghaṭṭīyati pīḷīyati byādhito domanassito hotīti—</span></div><p><div class=verse-container id=mnd1:19.4><span>sallaviddhova ruppati. </span></div><p><div class=verse-container id=mnd1:20.1><span>Tenāha bhagavā—</span></div><p><div class=verse-container id=mnd1:21.1><span>“Tassa ce kāmayānassa, </span></div><p><div class=verse-container id=mnd1:21.2><span>chandajātassa jantuno; </span></div><p><div class=verse-container id=mnd1:21.3><span>Te kāmā parihāyanti, </span></div><p><div class=verse-container id=mnd1:21.4><span>sallaviddhova ruppatī”ti. </span></div><p><div class=verse-container id=mnd1:22.1><span>Yo kāme parivajjeti, </span></div><p><div class=verse-container id=mnd1:22.2><span>sappasseva padā siro; </span></div><p><div class=verse-container id=mnd1:22.3><span>Somaṁ visattikaṁ loke, </span></div><p><div class=verse-container id=mnd1:22.4><span>sato samativattati. </span></div><p><div class=verse-container id=mnd1:23.1><span>Yo kāme parivajjetīti. </span></div><p><div class=verse-container id=mnd1:23.2><span>Yoti yo yādiso yathāyutto yathāvihito yathāpakāro yaṁṭhānappatto yaṁdhammasamannāgato khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso vā. </span></div><p><div class=verse-container id=mnd1:23.3><span>Kāme parivajjetīti. </span></div><p><div class=verse-container id=mnd1:23.4><span>Kāmāti uddānato dve kāmā—</span></div><p><div class=verse-container id=mnd1:23.5><span>vatthukāmā ca kilesakāmā ca …pe… </span></div><p><div class=verse-container id=mnd1:23.6><span>ime vuccanti vatthukāmā …pe… </span></div><p><div class=verse-container id=mnd1:23.7><span>ime vuccanti kilesakāmā. </span></div><p><div class=verse-container id=mnd1:23.8><span>Kāme parivajjetīti dvīhi kāraṇehi kāme parivajjeti—</span></div><p><div class=verse-container id=mnd1:23.9><span>vikkhambhanato vā samucchedato vā. </span></div><p><div class=verse-container id=mnd1:23.10><span>Kathaṁ vikkhambhanato kāme parivajjeti? </span></div><p><div class=verse-container id=mnd1:23.11><span>“Aṭṭhikaṅkalūpamā kāmā appassādaṭṭhenā”ti passanto vikkhambhanato kāme parivajjeti, </span></div><p><div class=verse-container id=mnd1:23.12><span>“maṁsapesūpamā kāmā bahusādhāraṇaṭṭhenā”ti passanto vikkhambhanato kāme parivajjeti, </span></div><p><div class=verse-container id=mnd1:23.13><span>“tiṇukkūpamā kāmā anudahanaṭṭhenā”ti passanto vikkhambhanato kāme parivajjeti, </span></div><p><div class=verse-container id=mnd1:23.14><span>“aṅgārakāsūpamā kāmā mahāpariḷāhaṭṭhenā”ti passanto vikkhambhanato kāme parivajjeti, </span></div><p><div class=verse-container id=mnd1:23.15><span>“supinakūpamā kāmā ittarapaccupaṭṭhānaṭṭhenā”ti passanto vikkhambhanato kāme parivajjeti, </span></div><p><div class=verse-container id=mnd1:23.16><span>“yācitakūpamā kāmā tāvakālikaṭṭhenā”ti passanto vikkhambhanato kāme parivajjeti, </span></div><p><div class=verse-container id=mnd1:23.17><span>“rukkhaphalūpamā kāmā sambhañjanaparibhañjanaṭṭhenā”ti passanto vikkhambhanato kāme parivajjeti, </span></div><p><div class=verse-container id=mnd1:23.18><span>“asisūnūpamā kāmā adhikuṭṭanaṭṭhenā”ti passanto vikkhambhanato kāme parivajjeti, </span></div><p><div class=verse-container id=mnd1:23.19><span>“sattisūlūpamā kāmā vinivijjhanaṭṭhenā”ti passanto vikkhambhanato kāme parivajjeti, </span></div><p><div class=verse-container id=mnd1:23.20><span>“sappasirūpamā kāmā sappaṭibhayaṭṭhenā”ti passanto vikkhambhanato kāme parivajjeti, </span></div><p><div class=verse-container id=mnd1:23.21><span>“aggikkhandhūpamā kāmā mahābhitāpanaṭṭhenā”ti passanto vikkhambhanato kāme parivajjeti. </span></div><p><div class=verse-container id=mnd1:24.1><span>Buddhānussatiṁ bhāventopi vikkhambhanato kāme parivajjeti, </span></div><p><div class=verse-container id=mnd1:24.2><span>dhammānussatiṁ bhāventopi …pe… </span></div><p><div class=verse-container id=mnd1:24.3><span>saṅghānussatiṁ bhāventopi … </span></div><p><div class=verse-container id=mnd1:24.4><span>sīlānussatiṁ bhāventopi … </span></div><p><div class=verse-container id=mnd1:24.5><span>cāgānussatiṁ bhāventopi … </span></div><p><div class=verse-container id=mnd1:24.6><span>devatānussatiṁ bhāventopi … </span></div><p><div class=verse-container id=mnd1:24.7><span>ānāpānassatiṁ bhāventopi … </span></div><p><div class=verse-container id=mnd1:24.8><span>maraṇassatiṁ bhāventopi … </span></div><p><div class=verse-container id=mnd1:24.9><span>kāyagatāsatiṁ bhāventopi … </span></div><p><div class=verse-container id=mnd1:24.10><span>upasamānussatiṁ bhāventopi vikkhambhanato kāme parivajjeti. </span></div><p><div class=verse-container id=mnd1:25.1><span>Paṭhamaṁ jhānaṁ bhāventopi vikkhambhanato kāme parivajjeti …pe… </span></div><p><div class=verse-container id=mnd1:25.2><span>dutiyaṁ jhānaṁ bhāventopi … </span></div><p><div class=verse-container id=mnd1:25.3><span>tatiyaṁ jhānaṁ bhāventopi … </span></div><p><div class=verse-container id=mnd1:25.4><span>catutthaṁ jhānaṁ bhāventopi … </span></div><p><div class=verse-container id=mnd1:25.5><span>ākāsānañcāyatanasamāpattiṁ bhāventopi … </span></div><p><div class=verse-container id=mnd1:25.6><span>viññāṇañcāyatanasamāpattiṁ bhāventopi … </span></div><p><div class=verse-container id=mnd1:25.7><span>ākiñcaññāyatanasamāpattiṁ bhāventopi … </span></div><p><div class=verse-container id=mnd1:25.8><span>nevasaññānāsaññāyatanasamāpattiṁ bhāventopi vikkhambhanato kāme parivajjeti. </span></div><p><div class=verse-container id=mnd1:25.9><span>Evaṁ vikkhambhanato kāme parivajjeti. </span></div><p><div class=verse-container id=mnd1:26.1><span>Kathaṁ samucchedato kāme parivajjeti? </span></div><p><div class=verse-container id=mnd1:26.2><span>Sotāpattimaggaṁ bhāventopi apāyagamanīye kāme samucchedato parivajjeti, </span></div><p><div class=verse-container id=mnd1:26.3><span>sakadāgāmimaggaṁ bhāventopi oḷārike kāme samucchedato parivajjeti, </span></div><p><div class=verse-container id=mnd1:26.4><span>anāgāmimaggaṁ bhāventopi anusahagate kāme samucchedato parivajjeti, </span></div><p><div class=verse-container id=mnd1:26.5><span>arahattamaggaṁ bhāventopi sabbena sabbaṁ sabbathā sabbaṁ asesaṁ nissesaṁ samucchedato kāme parivajjeti. </span></div><p><div class=verse-container id=mnd1:26.6><span>Evaṁ samucchedato kāme parivajjetīti—</span></div><p><div class=verse-container id=mnd1:26.7><span>yo kāme parivajjeti. </span></div><p><div class=verse-container id=mnd1:27.1><span>Sappasseva padā siroti. </span></div><p><div class=verse-container id=mnd1:27.2><span>Sappo vuccati ahi. </span></div><p><div class=verse-container id=mnd1:27.3><span>Kenaṭṭhena sappo? </span></div><p><div class=verse-container id=mnd1:27.4><span>Saṁsappanto gacchatīti sappo; </span></div><p><div class=verse-container id=mnd1:27.5><span>bhujanto gacchatīti bhujago; </span></div><p><div class=verse-container id=mnd1:27.6><span>urena gacchatīti urago; </span></div><p><div class=verse-container id=mnd1:27.7><span>pannasiro gacchatīti pannago; </span></div><p><div class=verse-container id=mnd1:27.8><span>sirena supatīti sarīsapo; </span></div><p><div class=verse-container id=mnd1:27.9><span>bile sayatīti bilāsayo; </span></div><p><div class=verse-container id=mnd1:27.10><span>guhāyaṁ sayatīti guhāsayo; </span></div><p><div class=verse-container id=mnd1:27.11><span>dāṭhā tassa āvudhoti dāṭhāvudho; </span></div><p><div class=verse-container id=mnd1:27.12><span>visaṁ tassa ghoranti ghoraviso; </span></div><p><div class=verse-container id=mnd1:27.13><span>jivhā tassa duvidhāti dvijivho; </span></div><p><div class=verse-container id=mnd1:27.14><span>dvīhi jivhāhi rasaṁ sāyatīti dvirasaññū. </span></div><p><div class=verse-container id=mnd1:27.15><span>Yathā puriso jīvitukāmo amaritukāmo sukhakāmo dukkhapaṭikkūlo pādena sappasiraṁ vajjeyya vivajjeyya parivajjeyya abhinivajjeyya; </span></div><p><div class=verse-container id=mnd1:27.16><span>evamevaṁ sukhakāmo dukkhapaṭikkūlo kāme vajjeyya vivajjeyya parivajjeyya abhinivajjeyyāti—</span></div><p><div class=verse-container id=mnd1:27.17><span>sappasseva padā siro. </span></div><p><div class=verse-container id=mnd1:28.1><span>Somaṁ visattikaṁ loke, sato samativattatīti. </span></div><p><div class=verse-container id=mnd1:28.2><span>Soti yo kāme parivajjeti. </span></div><p><div class=verse-container id=mnd1:28.3><span>Visattikā vuccati taṇhā. </span></div><p><div class=verse-container id=mnd1:28.4><span>Yo rāgo sārāgo anunayo anurodho nandī nandirāgo, cittassa sārāgo icchā mucchā ajjhosānaṁ gedho paligedho saṅgo paṅko, ejā māyā janikā sañjananī sibbinī jālinī saritā visattikā, suttaṁ visatā āyūhinī dutiyā paṇidhi bhavanetti, vanaṁ vanatho sandhavo sneho apekkhā paṭibandhu, āsā āsīsanā āsīsitattaṁ, rūpāsā saddāsā gandhāsā rasāsā phoṭṭhabbāsā, lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañjikatā sādhukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā, rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ, upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabaḷisaṁ māravisayo, taṇhānadī taṇhājālaṁ taṇhāgaddūlaṁ taṇhāsamuddo abhijjhā lobho akusalamūlaṁ. </span></div><p><div class=verse-container id=mnd1:29.1><span>Visattikāti. </span></div><p><div class=verse-container id=mnd1:29.2><span>Kenaṭṭhena visattikā? </span></div><p><div class=verse-container id=mnd1:29.3><span>Visatāti visattikā; </span></div><p><div class=verse-container id=mnd1:29.4><span>visālāti visattikā; </span></div><p><div class=verse-container id=mnd1:29.5><span>visaṭāti visattikā; </span></div><p><div class=verse-container id=mnd1:29.6><span>visakkatīti visattikā; </span></div><p><div class=verse-container id=mnd1:29.7><span>visaṁharatīti visattikā; </span></div><p><div class=verse-container id=mnd1:29.8><span>visaṁvādikāti visattikā; </span></div><p><div class=verse-container id=mnd1:29.9><span>visamūlāti visattikā; </span></div><p><div class=verse-container id=mnd1:29.10><span>visaphalāti visattikā; </span></div><p><div class=verse-container id=mnd1:29.11><span>visaparibhogoti visattikā; </span></div><p><div class=verse-container id=mnd1:29.12><span>visālā vā pana sā taṇhā rūpe sadde gandhe rase phoṭṭhabbe, kule gaṇe āvāse lābhe yase, pasaṁsāya sukhe cīvare piṇḍapāte senāsane gilānapaccayabhesajjaparikkhāre, kāmadhātuyā rūpadhātuyā arūpadhātuyā, kāmabhave rūpabhave arūpabhave, saññābhave asaññābhave nevasaññānāsaññābhave, ekavokārabhave catuvokārabhave pañcavokārabhave, atīte anāgate paccuppanne, diṭṭhasutamutaviññātabbesu dhammesu visaṭā vitthatāti visattikā. </span></div><p><div class=verse-container id=mnd1:30.1><span>Loketi apāyaloke manussaloke devaloke, khandhaloke dhātuloke āyatanaloke. </span></div><p><div class=verse-container id=mnd1:30.2><span>Satoti catūhi kāraṇehi sato—</span></div><p><div class=verse-container id=mnd1:30.3><span>kāye kāyānupassanāsatipaṭṭhānaṁ bhāvento sato, </span></div><p><div class=verse-container id=mnd1:30.4><span>vedanāsu … </span></div><p><div class=verse-container id=mnd1:30.5><span>citte … </span></div><p><div class=verse-container id=mnd1:30.6><span>dhammesu dhammānupassanāsatipaṭṭhānaṁ bhāvento sato. </span></div><p><div class=verse-container id=mnd1:31.1><span>Aparehipi catūhi kāraṇehi sato—</span></div><p><div class=verse-container id=mnd1:31.2><span>asatiparivajjanāya sato, satikaraṇīyānaṁ dhammānaṁ katattā sato, satiparibandhānaṁ dhammānaṁ hatattā sato, satinimittānaṁ dhammānaṁ asammuṭṭhattā sato. </span></div><p><div class=verse-container id=mnd1:32.1><span>Aparehipi catūhi kāraṇehi sato—</span></div><p><div class=verse-container id=mnd1:32.2><span>satiyā samannāgatattā sato, satiyā vasitattā sato, satiyā pāguññatāya sato, satiyā apaccorohaṇatāya sato. </span></div><p><div class=verse-container id=mnd1:33.1><span>Aparehipi catūhi kāraṇehi sato—</span></div><p><div class=verse-container id=mnd1:33.2><span>sattattā sato, santattā sato, samitattā sato, santadhammasamannāgatattā sato. </span></div><p><div class=verse-container id=mnd1:33.3><span>Buddhānussatiyā sato, dhammānussatiyā sato, saṅghānussatiyā sato, sīlānussatiyā sato, cāgānussatiyā sato, devatānussatiyā sato, ānāpānassatiyā sato, maraṇassatiyā sato, kāyagatāsatiyā sato, upasamānussatiyā sato. </span></div><p><div class=verse-container id=mnd1:33.4><span>Yā sati anussati paṭissati sati saraṇatā dhāraṇatā apilāpanatā asammussanatā sati satindriyaṁ satibalaṁ sammāsati satisambojjhaṅgo ekāyanamaggo, ayaṁ vuccati sati. </span></div><p><div class=verse-container id=mnd1:33.5><span>Imāya satiyā upeto hoti samupeto upagato samupagato upapanno samupapanno samannāgato, so vuccati sato. </span></div><p><div class=verse-container id=mnd1:34.1><span>Somaṁ visattikaṁ loke, sato samativattatīti. </span></div><p><div class=verse-container id=mnd1:34.2><span>Loke vā sā visattikā, loke vā taṁ visattikaṁ sato tarati uttarati patarati samatikkamati vītivattatīti—</span></div><p><div class=verse-container id=mnd1:34.3><span>somaṁ visattikaṁ loke, sato samativattati. </span></div><p><div class=verse-container id=mnd1:35.1><span>Tenāha bhagavā—</span></div><p><div class=verse-container id=mnd1:36.1><span>“Yo kāme parivajjeti, </span></div><p><div class=verse-container id=mnd1:36.2><span>sappasseva padā siro; </span></div><p><div class=verse-container id=mnd1:36.3><span>Somaṁ visattikaṁ loke, </span></div><p><div class=verse-container id=mnd1:36.4><span>sato samativattatī”ti. </span></div><p><div class=verse-container id=mnd1:37.1><span>Khettaṁ vatthuṁ hiraññaṁ vā, </span></div><p><div class=verse-container id=mnd1:37.2><span>Gavāssaṁ dāsaporisaṁ; </span></div><p><div class=verse-container id=mnd1:37.3><span>Thiyo bandhū puthu kāme, </span></div><p><div class=verse-container id=mnd1:37.4><span>Yo naro anugijjhati. </span></div><p><div class=verse-container id=mnd1:38.1><span>Khettaṁ vatthuṁ hiraññaṁ vāti. </span></div><p><div class=verse-container id=mnd1:38.2><span>Khettanti sālikkhettaṁ vīhikkhettaṁ muggakkhettaṁ māsakkhettaṁ yavakkhettaṁ godhumakkhettaṁ tilakkhettaṁ. </span></div><p><div class=verse-container id=mnd1:38.3><span>Vatthunti gharavatthuṁ koṭṭhakavatthuṁ purevatthuṁ pacchāvatthuṁ ārāmavatthuṁ vihāravatthuṁ. </span></div><p><div class=verse-container id=mnd1:38.4><span>Hiraññanti hiraññaṁ vuccati kahāpaṇoti—</span></div><p><div class=verse-container id=mnd1:38.5><span>khettaṁ vatthuṁ hiraññaṁ vā. </span></div><p><div class=verse-container id=mnd1:39.1><span>Gavāssaṁ dāsaporisanti. </span></div><p><div class=verse-container id=mnd1:39.2><span>Gavanti gavā vuccanti. </span></div><p><div class=verse-container id=mnd1:39.3><span>Assāti pasukādayo vuccanti. </span></div><p><div class=verse-container id=mnd1:39.4><span>Dāsāti cattāro dāsā—</span></div><p><div class=verse-container id=mnd1:39.5><span>antojātako dāso, dhanakkītako dāso, sāmaṁ vā dāsabyaṁ upeti, akāmako vā dāsavisayaṁ upeti. </span></div><p><div class=verse-container id=mnd1:40.1><span>“Āmāya dāsāpi bhavanti heke, </span></div><p><div class=verse-container id=mnd1:40.2><span>Dhanena kītāpi bhavanti dāsā; </span></div><p><div class=verse-container id=mnd1:40.3><span>Sāmañca eke upayanti dāsyaṁ, </span></div><p><div class=verse-container id=mnd1:40.4><span>Bhayāpanuṇṇāpi bhavanti dāsā”ti. </span></div><p><div class=verse-container id=mnd1:41.1><span>Purisāti tayo purisā—</span></div><p><div class=verse-container id=mnd1:41.2><span>bhatakā, kammakarā, upajīvinoti—</span></div><p><div class=verse-container id=mnd1:41.3><span>gavāssaṁ dāsaporisaṁ. </span></div><p><div class=verse-container id=mnd1:42.1><span>Thiyo bandhū puthu kāmeti. </span></div><p><div class=verse-container id=mnd1:42.2><span>Thiyoti itthipariggaho vuccati. </span></div><p><div class=verse-container id=mnd1:42.3><span>Bandhūti cattāro bandhū—</span></div><p><div class=verse-container id=mnd1:42.4><span>ñātibandhavāpi bandhu, gottabandhavāpi bandhu, mantabandhavāpi bandhu, sippabandhavāpi bandhu. </span></div><p><div class=verse-container id=mnd1:42.5><span>Puthu kāmeti bahū kāme. </span></div><p><div class=verse-container id=mnd1:42.6><span>Ete puthu kāmā manāpikā rūpā …pe… </span></div><p><div class=verse-container id=mnd1:42.7><span>manāpikā phoṭṭhabbāti—</span></div><p><div class=verse-container id=mnd1:42.8><span>thiyo bandhū puthu kāme. </span></div><p><div class=verse-container id=mnd1:43.1><span>Yo naro anugijjhatīti. </span></div><p><div class=verse-container id=mnd1:43.2><span>Yoti yo yādiso yathāyutto yathāvihito yathāpakāro yaṁṭhānappatto yaṁdhammasamannāgato khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso vā. </span></div><p><div class=verse-container id=mnd1:43.3><span>Naroti satto naro mānavo poso puggalo jīvo jāgu jantu indagu manujo. </span></div><p><div class=verse-container id=mnd1:43.4><span>Anugijjhatīti kilesakāmena vatthukāmesu gijjhati anugijjhati paligijjhati palibajjhatīti—</span></div><p><div class=verse-container id=mnd1:43.5><span>yo naro anugijjhati. </span></div><p><div class=verse-container id=mnd1:44.1><span>Tenāha bhagavā—</span></div><p><div class=verse-container id=mnd1:45.1><span>“Khettaṁ vatthuṁ hiraññaṁ vā, </span></div><p><div class=verse-container id=mnd1:45.2><span>gavāssaṁ dāsaporisaṁ; </span></div><p><div class=verse-container id=mnd1:45.3><span>Thiyo bandhū puthu kāme, </span></div><p><div class=verse-container id=mnd1:45.4><span>yo naro anugijjhatī”ti. </span></div><p><div class=verse-container id=mnd1:46.1><span>Abalā naṁ balīyanti, </span></div><p><div class=verse-container id=mnd1:46.2><span>maddantenaṁ parissayā; </span></div><p><div class=verse-container id=mnd1:46.3><span>Tato naṁ dukkhamanveti, </span></div><p><div class=verse-container id=mnd1:46.4><span>nāvaṁ bhinnamivodakaṁ. </span></div><p><div class=verse-container id=mnd1:47.1><span>Abalā naṁ balīyantīti. </span></div><p><div class=verse-container id=mnd1:47.2><span>Abalāti abalā kilesā dubbalā appabalā appathāmakā hīnā nihīnā (…) omakā lāmakā chatukkā parittā. </span></div><p><div class=verse-container id=mnd1:47.3><span>Te kilesā taṁ puggalaṁ sahanti parisahanti abhibhavanti ajjhottharanti pariyādiyanti maddantīti, evampi abalā naṁ balīyanti. </span></div><p><div class=verse-container id=mnd1:47.4><span>Atha vā abalaṁ puggalaṁ dubbalaṁ appabalaṁ appathāmakaṁ hīnaṁ nihīnaṁ omakaṁ lāmakaṁ chatukkaṁ parittaṁ, yassa natthi saddhābalaṁ vīriyabalaṁ satibalaṁ samādhibalaṁ paññābalaṁ hiribalaṁ ottappabalaṁ. </span></div><p><div class=verse-container id=mnd1:47.5><span>Te kilesā taṁ puggalaṁ sahanti parisahanti abhibhavanti ajjhottharanti pariyādiyanti maddantīti—</span></div><p><div class=verse-container id=mnd1:47.6><span>evampi abalā naṁ balīyantīti. </span></div><p><div class=verse-container id=mnd1:48.1><span>Maddantenaṁ parissayāti. </span></div><p><div class=verse-container id=mnd1:48.2><span>Dve parissayā—</span></div><p><div class=verse-container id=mnd1:48.3><span>pākaṭaparissayā ca paṭicchannaparissayā ca. </span></div><p><div class=verse-container id=mnd1:48.4><span>Katame pākaṭaparissayā? </span></div><p><div class=verse-container id=mnd1:48.5><span>Sīhā byagghā dīpī acchā taracchā kokā mahiṁsā hatthī ahī vicchikā satapadī, </span></div><p><div class=verse-container id=mnd1:48.6><span>corā vā assu mānavā vā katakammā vā akatakammā vā, </span></div><p><div class=verse-container id=mnd1:48.7><span>cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo, kāso sāso pināso ḍāho jaro, kucchirogo mucchā pakkhandikā sūlā visūcikā, kuṭṭhaṁ gaṇḍo kilāso soso apamāro, daddu kaṇḍu kacchu rakhasā vitacchikā lohitapittaṁ, madhumeho aṁsā piḷakā bhagandalā, pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā ābādhā, opakkamikā ābādhā kammavipākajā ābādhā, sītaṁ uṇhaṁ jighacchā pipāsā uccāro passāvo ḍaṁsamakasavātātapasarīsapasamphassā iti vā—</span></div><p><div class=verse-container id=mnd1:48.8><span>ime vuccanti pākaṭaparissayā. </span></div><p><div class=verse-container id=mnd1:49.1><span>Katame paṭicchannaparissayā? </span></div><p><div class=verse-container id=mnd1:49.2><span>Kāyaduccaritaṁ vacīduccaritaṁ manoduccaritaṁ, kāmacchandanīvaraṇaṁ byāpādanīvaraṇaṁ thinamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ, rāgo doso moho kodho upanāho makkho paḷāso issā macchariyaṁ, māyā sāṭheyyaṁ thambho sārambho māno atimāno mado pamādo, sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā—</span></div><p><div class=verse-container id=mnd1:49.3><span>ime vuccanti paṭicchannaparissayā. </span></div><p><div class=verse-container id=mnd1:50.1><span>Parissayāti kenaṭṭhena parissayā? </span></div><p><div class=verse-container id=mnd1:50.2><span>Parisahantīti parissayā, parihānāya saṁvattantīti parissayā, tatrāsayāti parissayā. </span></div><p><div class=verse-container id=mnd1:50.3><span>Kathaṁ parisahantīti parissayā? </span></div><p><div class=verse-container id=mnd1:50.4><span>Te parissayā taṁ puggalaṁ sahanti parisahanti abhibhavanti ajjhottharanti pariyādiyanti maddanti. </span></div><p><div class=verse-container id=mnd1:50.5><span>Evaṁ parisahantīti parissayā. </span></div><p><div class=verse-container id=mnd1:50.6><span>Kathaṁ parihānāya saṁvattantīti parissayā? </span></div><p><div class=verse-container id=mnd1:50.7><span>Te parissayā kusalānaṁ dhammānaṁ antarāyāya parihānāya saṁvattanti. </span></div><p><div class=verse-container id=mnd1:50.8><span>Katamesaṁ kusalānaṁ dhammānaṁ? </span></div><p><div class=verse-container id=mnd1:50.9><span>Sammāpaṭipadāya anulomapaṭipadāya apaccanīkapaṭipadāya aviruddhapaṭipadāya anvatthapaṭipadāya dhammānudhammapaṭipadāya, </span></div><p><div class=verse-container id=mnd1:50.10><span>sīlesu paripūrikāritāya indriyesu guttadvāratāya bhojane mattaññutāya, </span></div><p><div class=verse-container id=mnd1:50.11><span>jāgariyānuyogassa satisampajaññassa, </span></div><p><div class=verse-container id=mnd1:50.12><span>catunnaṁ satipaṭṭhānānaṁ bhāvanānuyogassa catunnaṁ sammappadhānānaṁ bhāvanānuyogassa catunnaṁ iddhipādānaṁ bhāvanānuyogassa, </span></div><p><div class=verse-container id=mnd1:50.13><span>pañcannaṁ indriyānaṁ bhāvanānuyogassa pañcannaṁ balānaṁ bhāvanānuyogassa, </span></div><p><div class=verse-container id=mnd1:50.14><span>sattannaṁ bojjhaṅgānaṁ bhāvanānuyogassa, </span></div><p><div class=verse-container id=mnd1:50.15><span>ariyassa aṭṭhaṅgikassa maggassa bhāvanānuyogassa—</span></div><p><div class=verse-container id=mnd1:50.16><span>imesaṁ kusalānaṁ dhammānaṁ antarāyāya parihānāya saṁvattanti. </span></div><p><div class=verse-container id=mnd1:50.17><span>Evaṁ parihānāya saṁvattantīti—</span></div><p><div class=verse-container id=mnd1:50.18><span>parissayā. </span></div><p><div class=verse-container id=mnd1:51.1><span>Kathaṁ tatrāsayāti parissayā? </span></div><p><div class=verse-container id=mnd1:51.2><span>Tatthete pāpakā akusalā dhammā uppajjanti attabhāvasannissayā. </span></div><p><div class=verse-container id=mnd1:51.3><span>Yathā bile bilāsayā pāṇā sayanti, </span></div><p><div class=verse-container id=mnd1:51.4><span>dake dakāsayā pāṇā sayanti, </span></div><p><div class=verse-container id=mnd1:51.5><span>vane vanāsayā pāṇā sayanti, </span></div><p><div class=verse-container id=mnd1:51.6><span>rukkhe rukkhāsayā pāṇā sayanti, </span></div><p><div class=verse-container id=mnd1:51.7><span>evamevaṁ tatthete pāpakā akusalā dhammā uppajjanti attabhāvasannissayā. </span></div><p><div class=verse-container id=mnd1:51.8><span>Evampi tatrāsayāti—</span></div><p><div class=verse-container id=mnd1:51.9><span>parissayā. </span></div><p><div class=verse-container id=mnd1:52.1><span>Vuttañhetaṁ bhagavatā—</span></div><p><div class=verse-container id=mnd1:53.1><span>“Sāntevāsiko, bhikkhave, bhikkhu sācariyako dukkhaṁ na phāsu viharati. </span></div><p><div class=verse-container id=mnd1:53.2><span>Kathañca, bhikkhave, bhikkhu sāntevāsiko sācariyako dukkhaṁ na phāsu viharati? </span></div><p><div class=verse-container id=mnd1:53.3><span>Idha, bhikkhave, bhikkhuno cakkhunā rūpaṁ disvā uppajjanti ye pāpakā akusalā dhammā sarasaṅkappā saṁyojaniyā, tyassa anto vasanti anvāsavanti pāpakā akusalā dhammāti—</span></div><p><div class=verse-container id=mnd1:53.4><span>tasmā sāntevāsikoti vuccati. </span></div><p><div class=verse-container id=mnd1:53.5><span>Te naṁ samudācaranti. </span></div><p><div class=verse-container id=mnd1:53.6><span>Samudācaranti naṁ pāpakā akusalā dhammāti—</span></div><p><div class=verse-container id=mnd1:53.7><span>tasmā sācariyakoti vuccati. </span></div><p><div class=verse-container id=mnd1:54.1><span>Puna caparaṁ, bhikkhave, bhikkhuno sotena saddaṁ sutvā, </span></div><p><div class=verse-container id=mnd1:54.2><span>ghānena gandhaṁ ghāyitvā, </span></div><p><div class=verse-container id=mnd1:54.3><span>jivhāya rasaṁ sāyitvā, </span></div><p><div class=verse-container id=mnd1:54.4><span>kāyena phoṭṭhabbaṁ phusitvā, </span></div><p><div class=verse-container id=mnd1:54.5><span>manasā dhammaṁ viññāya uppajjanti ye pāpakā akusalā dhammā sarasaṅkappā saṁyojaniyā, tyassa anto vasanti anvāsavanti pāpakā akusalā dhammāti—</span></div><p><div class=verse-container id=mnd1:54.6><span>tasmā sāntevāsikoti vuccati. </span></div><p><div class=verse-container id=mnd1:54.7><span>Te naṁ samudācaranti. </span></div><p><div class=verse-container id=mnd1:54.8><span>Samudācaranti naṁ pāpakā akusalā dhammāti—</span></div><p><div class=verse-container id=mnd1:54.9><span>tasmā sācariyakoti vuccati. </span></div><p><div class=verse-container id=mnd1:54.10><span>Evaṁ kho, bhikkhave, bhikkhu sāntevāsiko sācariyako dukkhaṁ na phāsu viharatī”ti. </span></div><p><div class=verse-container id=mnd1:54.11><span>Evampi tatrāsayāti—</span></div><p><div class=verse-container id=mnd1:54.12><span>parissayā. </span></div><p><div class=verse-container id=mnd1:55.1><span>Vuttañhetaṁ bhagavatā—</span></div><p><div class=verse-container id=mnd1:56.1><span>“Tayome, bhikkhave, antarāmalā—</span></div><p><div class=verse-container id=mnd1:56.2><span>antarāamittā antarāsapattā antarāvadhakā antarāpaccatthikā. </span></div><p><div class=verse-container id=mnd1:56.3><span>Katame tayo? </span></div><p><div class=verse-container id=mnd1:56.4><span>Lobho, bhikkhave, antarāmalo antarāamitto antarāsapatto antarāvadhako antarāpaccatthiko. </span></div><p><div class=verse-container id=mnd1:56.5><span>Doso …pe… </span></div><p><div class=verse-container id=mnd1:56.6><span>moho, bhikkhave, antarāmalo antarāamitto antarāsapatto antarāvadhako antarāpaccatthiko. </span></div><p><div class=verse-container id=mnd1:56.7><span>Ime kho, bhikkhave, tayo antarāmalā—</span></div><p><div class=verse-container id=mnd1:56.8><span>antarāamittā antarāsapattā antarāvadhakā antarāpaccatthikā. </span></div><p><div class=verse-container id=mnd1:57.1><span>Anatthajanano lobho, </span></div><p><div class=verse-container id=mnd1:57.2><span>lobho cittappakopano; </span></div><p><div class=verse-container id=mnd1:57.3><span>Bhayamantarato jātaṁ, </span></div><p><div class=verse-container id=mnd1:57.4><span>taṁ jano nāvabujjhati. </span></div><p><div class=verse-container id=mnd1:58.1><span>Luddho atthaṁ na jānāti, </span></div><p><div class=verse-container id=mnd1:58.2><span>luddho dhammaṁ na passati; </span></div><p><div class=verse-container id=mnd1:58.3><span>Andhantamaṁ tadā hoti, </span></div><p><div class=verse-container id=mnd1:58.4><span>yaṁ lobho sahate naraṁ. </span></div><p><div class=verse-container id=mnd1:59.1><span>Anatthajanano doso, </span></div><p><div class=verse-container id=mnd1:59.2><span>doso cittappakopano; </span></div><p><div class=verse-container id=mnd1:59.3><span>Bhayamantarato jātaṁ, </span></div><p><div class=verse-container id=mnd1:59.4><span>taṁ jano nāvabujjhati. </span></div><p><div class=verse-container id=mnd1:60.1><span>Kuddho atthaṁ na jānāti, </span></div><p><div class=verse-container id=mnd1:60.2><span>kuddho dhammaṁ na passati; </span></div><p><div class=verse-container id=mnd1:60.3><span>Andhantamaṁ tadā hoti, </span></div><p><div class=verse-container id=mnd1:60.4><span>yaṁ doso sahate naraṁ. </span></div><p><div class=verse-container id=mnd1:61.1><span>Anatthajanano moho, </span></div><p><div class=verse-container id=mnd1:61.2><span>moho cittappakopano; </span></div><p><div class=verse-container id=mnd1:61.3><span>Bhayamantarato jātaṁ, </span></div><p><div class=verse-container id=mnd1:61.4><span>taṁ jano nāvabujjhati. </span></div><p><div class=verse-container id=mnd1:62.1><span>Mūḷho atthaṁ na jānāti, </span></div><p><div class=verse-container id=mnd1:62.2><span>mūḷho dhammaṁ na passati; </span></div><p><div class=verse-container id=mnd1:62.3><span>Andhantamaṁ tadā hoti, </span></div><p><div class=verse-container id=mnd1:62.4><span>yaṁ moho sahate naran”ti. </span></div><p><div class=verse-container id=mnd1:63.1><span>Evampi tatrāsayāti—</span></div><p><div class=verse-container id=mnd1:63.2><span>parissayā. </span></div><p><div class=verse-container id=mnd1:64.1><span>Vuttampi hetaṁ bhagavatā—</span></div><p><div class=verse-container id=mnd1:64.2><span>“tayo kho, mahārāja, purisassa dhammā ajjhattaṁ uppajjamānā uppajjanti, ahitāya dukkhāya aphāsuvihārāya. </span></div><p><div class=verse-container id=mnd1:64.3><span>Katame tayo? </span></div><p><div class=verse-container id=mnd1:64.4><span>Lobho kho, mahārāja, purisassa dhammo ajjhattaṁ uppajjamāno uppajjati, ahitāya dukkhāya aphāsuvihārāya. </span></div><p><div class=verse-container id=mnd1:64.5><span>Doso kho, mahārāja …pe… </span></div><p><div class=verse-container id=mnd1:64.6><span>moho kho, mahārāja, purisassa dhammo ajjhattaṁ uppajjamāno uppajjati, ahitāya dukkhāya aphāsuvihārāya. </span></div><p><div class=verse-container id=mnd1:64.7><span>Ime kho, mahārāja, tayo purisassa dhammā ajjhattaṁ uppajjamānā uppajjanti, ahitāya dukkhāya aphāsuvihārāya. </span></div><p><div class=verse-container id=mnd1:65.1><span>Lobho doso ca moho ca, </span></div><p><div class=verse-container id=mnd1:65.2><span>purisaṁ pāpacetasaṁ; </span></div><p><div class=verse-container id=mnd1:65.3><span>Hiṁsanti attasambhūtā, </span></div><p><div class=verse-container id=mnd1:65.4><span>tacasāraṁva samphalan”ti. </span></div><p><div class=verse-container id=mnd1:66.1><span>Evampi tatrāsayāti—</span></div><p><div class=verse-container id=mnd1:66.2><span>parissayā. </span></div><p><div class=verse-container id=mnd1:67.1><span>Vuttampi cetaṁ bhagavatā—</span></div><p><div class=verse-container id=mnd1:68.1><span>“Rāgo ca doso ca itonidānā, </span></div><p><div class=verse-container id=mnd1:68.2><span>Arati rati lomahaṁso itojā; </span></div><p><div class=verse-container id=mnd1:68.3><span>Ito samuṭṭhāya manovitakkā, </span></div><p><div class=verse-container id=mnd1:68.4><span>Kumārakā dhaṅkamivossajantī”ti. </span></div><p><div class=verse-container id=mnd1:69.1><span>Evampi tatrāsayāti—</span></div><p><div class=verse-container id=mnd1:69.2><span>parissayā. </span></div><p><div class=verse-container id=mnd1:69.3><span>Maddantenaṁ parissayāti. </span></div><p><div class=verse-container id=mnd1:69.4><span>Te parissayā taṁ puggalaṁ sahanti parisahanti abhibhavanti ajjhottharanti pariyādiyanti maddantīti—</span></div><p><div class=verse-container id=mnd1:69.5><span>maddantenaṁ parissayā. </span></div><p><div class=verse-container id=mnd1:70.1><span>Tato naṁ dukkhamanvetīti. </span></div><p><div class=verse-container id=mnd1:70.2><span>Tatoti tato tato parissayato taṁ puggalaṁ dukkhaṁ anveti anugacchati anvāyikaṁ hoti, jātidukkhaṁ anveti anugacchati anvāyikaṁ hoti, jarādukkhaṁ anveti anugacchati anvāyikaṁ hoti, byādhidukkhaṁ anveti anugacchati anvāyikaṁ hoti, maraṇadukkhaṁ anveti anugacchati anvāyikaṁ hoti, sokaparidevadukkhadomanassupāyāsadukkhaṁ anveti anugacchati anvāyikaṁ hoti, nerayikaṁ dukkhaṁ, tiracchānayonikaṁ dukkhaṁ, pettivisayikaṁ dukkhaṁ anveti anugacchati anvāyikaṁ hoti, mānusikaṁ dukkhaṁ … </span></div><p><div class=verse-container id=mnd1:70.3><span>gabbhokkantimūlakaṁ dukkhaṁ … </span></div><p><div class=verse-container id=mnd1:70.4><span>gabbhe ṭhitimūlakaṁ dukkhaṁ … </span></div><p><div class=verse-container id=mnd1:70.5><span>gabbhā vuṭṭhānamūlakaṁ dukkhaṁ … </span></div><p><div class=verse-container id=mnd1:70.6><span>jātassūpanibandhakaṁ dukkhaṁ … </span></div><p><div class=verse-container id=mnd1:70.7><span>jātassa parādheyyakaṁ dukkhaṁ … </span></div><p><div class=verse-container id=mnd1:70.8><span>attūpakkamaṁ dukkhaṁ … </span></div><p><div class=verse-container id=mnd1:70.9><span>parūpakkamaṁ dukkhaṁ anveti anugacchati anvāyikaṁ hoti, </span></div><p><div class=verse-container id=mnd1:70.10><span>dukkhadukkhaṁ anveti anugacchati anvāyikaṁ hoti, </span></div><p><div class=verse-container id=mnd1:70.11><span>saṅkhāradukkhaṁ … </span></div><p><div class=verse-container id=mnd1:70.12><span>vipariṇāmadukkhaṁ … </span></div><p><div class=verse-container id=mnd1:70.13><span>cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo, kāso sāso pināso ḍāho jaro, kucchirogo mucchā pakkhandikā sūlā visūcikā, kuṭṭhaṁ gaṇḍo kilāso soso apamāro, daddu kaṇḍu kacchu rakhasā vitacchikā lohitapittaṁ, madhumeho aṁsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā ābādhā, opakkamikā ābādhā kammavipākajā ābādhā, sītaṁ uṇhaṁ jighacchā pipāsā uccāro passāvo ḍaṁsamakasavātātapasarīsapasamphassadukkhaṁ … </span></div><p><div class=verse-container id=mnd1:70.14><span>mātumaraṇaṁ dukkhaṁ … </span></div><p><div class=verse-container id=mnd1:70.15><span>pitumaraṇaṁ dukkhaṁ … </span></div><p><div class=verse-container id=mnd1:70.16><span>bhātumaraṇaṁ dukkhaṁ … </span></div><p><div class=verse-container id=mnd1:70.17><span>bhaginimaraṇaṁ dukkhaṁ … </span></div><p><div class=verse-container id=mnd1:70.18><span>puttamaraṇaṁ dukkhaṁ … </span></div><p><div class=verse-container id=mnd1:70.19><span>dhītumaraṇaṁ dukkhaṁ … </span></div><p><div class=verse-container id=mnd1:70.20><span>ñātibyasanaṁ dukkhaṁ … </span></div><p><div class=verse-container id=mnd1:70.21><span>bhogabyasanaṁ dukkhaṁ … </span></div><p><div class=verse-container id=mnd1:70.22><span>rogabyasanaṁ dukkhaṁ … </span></div><p><div class=verse-container id=mnd1:70.23><span>sīlabyasanaṁ dukkhaṁ … </span></div><p><div class=verse-container id=mnd1:70.24><span>diṭṭhibyasanaṁ dukkhaṁ anveti anugacchati anvāyikaṁ hotīti—</span></div><p><div class=verse-container id=mnd1:70.25><span>tato naṁ dukkhamanveti. </span></div><p><div class=verse-container id=mnd1:71.1><span>Nāvaṁ bhinnamivodakanti. </span></div><p><div class=verse-container id=mnd1:71.2><span>Yathā bhinnaṁ nāvaṁ dakamesiṁ tato tato udakaṁ anveti anugacchati anvāyikaṁ hoti, </span></div><p><div class=verse-container id=mnd1:71.3><span>puratopi udakaṁ anveti anugacchati anvāyikaṁ hoti, </span></div><p><div class=verse-container id=mnd1:71.4><span>pacchatopi … </span></div><p><div class=verse-container id=mnd1:71.5><span>heṭṭhatopi … </span></div><p><div class=verse-container id=mnd1:71.6><span>passatopi udakaṁ anveti anugacchati anvāyikaṁ hoti; </span></div><p><div class=verse-container id=mnd1:71.7><span>evamevaṁ tato tato parissayato taṁ puggalaṁ dukkhaṁ anveti anugacchati anvāyikaṁ hoti, </span></div><p><div class=verse-container id=mnd1:71.8><span>jātidukkhaṁ anveti anugacchati anvāyikaṁ hoti …pe… </span></div><p><div class=verse-container id=mnd1:71.9><span>diṭṭhibyasanaṁ dukkhaṁ anveti anugacchati anvāyikaṁ hotīti—</span></div><p><div class=verse-container id=mnd1:71.10><span>nāvaṁ bhinnamivodakaṁ. </span></div><p><div class=verse-container id=mnd1:72.1><span>Tenāha bhagavā—</span></div><p><div class=verse-container id=mnd1:73.1><span>“Abalā naṁ balīyanti, </span></div><p><div class=verse-container id=mnd1:73.2><span>maddante naṁ parissayā; </span></div><p><div class=verse-container id=mnd1:73.3><span>Tato naṁ dukkhamanveti, </span></div><p><div class=verse-container id=mnd1:73.4><span>nāvaṁ bhinnamivodakan”ti. </span></div><p><div class=verse-container id=mnd1:74.1><span>Tasmā jantu sadā sato, </span></div><p><div class=verse-container id=mnd1:74.2><span>kāmāni parivajjaye; </span></div><p><div class=verse-container id=mnd1:74.3><span>Te pahāya tare oghaṁ, </span></div><p><div class=verse-container id=mnd1:74.4><span>nāvaṁ sitvāva pāragū. </span></div><p><div class=verse-container id=mnd1:75.1><span>Tasmā jantu sadā satoti. </span></div><p><div class=verse-container id=mnd1:75.2><span>Tasmāti tasmā taṅkāraṇā taṁhetu tappaccayā taṁnidānā etaṁ ādīnavaṁ sampassamāno kāmesūti—</span></div><p><div class=verse-container id=mnd1:75.3><span>tasmā. </span></div><p><div class=verse-container id=mnd1:75.4><span>Jantūti satto naro mānavo poso puggalo jīvo jāgu jantu indagu manujo. </span></div><p><div class=verse-container id=mnd1:75.5><span>Sadāti sadā sabbadā sabbakālaṁ niccakālaṁ dhuvakālaṁ satataṁ samitaṁ abbokiṇṇaṁ poṅkhānupoṅkhaṁ udakūmikajātaṁ avīci santati sahitaṁ phassitaṁ, purebhattaṁ pacchābhattaṁ purimayāmaṁ majjhimayāmaṁ pacchimayāmaṁ, kāḷe juṇhe vasse hemante gimhe, purime vayokhandhe majjhime vayokhandhe pacchime vayokhandhe. </span></div><p><div class=verse-container id=mnd1:75.6><span>Satoti catūhi kāraṇehi sato—</span></div><p><div class=verse-container id=mnd1:75.7><span>kāye kāyānupassanāsatipaṭṭhānaṁ bhāvento sato, </span></div><p><div class=verse-container id=mnd1:75.8><span>vedanāsu … </span></div><p><div class=verse-container id=mnd1:75.9><span>citte … </span></div><p><div class=verse-container id=mnd1:75.10><span>dhammesu dhammānupassanāsatipaṭṭhānaṁ bhāvento sato. </span></div><p><div class=verse-container id=mnd1:75.11><span>Aparehi catūhi kāraṇehi sato …pe… </span></div><p><div class=verse-container id=mnd1:75.12><span>so vuccati satoti—</span></div><p><div class=verse-container id=mnd1:75.13><span>tasmā jantu sadā sato. </span></div><p><div class=verse-container id=mnd1:76.1><span>Kāmāni parivajjayeti. </span></div><p><div class=verse-container id=mnd1:76.2><span>Kāmāti uddānato dve kāmā—</span></div><p><div class=verse-container id=mnd1:76.3><span>vatthukāmā ca kilesakāmā ca …pe… </span></div><p><div class=verse-container id=mnd1:76.4><span>ime vuccanti vatthukāmā …pe… </span></div><p><div class=verse-container id=mnd1:76.5><span>ime vuccanti kilesakāmā. </span></div><p><div class=verse-container id=mnd1:76.6><span>Kāmāni parivajjayeti dvīhi kāraṇehi kāme parivajjeyya—</span></div><p><div class=verse-container id=mnd1:76.7><span>vikkhambhanato vā samucchedato vā. </span></div><p><div class=verse-container id=mnd1:76.8><span>Kathaṁ vikkhambhanato kāme parivajjeyya? </span></div><p><div class=verse-container id=mnd1:76.9><span>“Aṭṭhikaṅkalūpamā kāmā appassādaṭṭhenā”ti passanto vikkhambhanato kāme parivajjeyya, </span></div><p><div class=verse-container id=mnd1:76.10><span>“maṁsapesūpamā kāmā bahusādhāraṇaṭṭhenā”ti passanto vikkhambhanato kāme parivajjeyya, </span></div><p><div class=verse-container id=mnd1:76.11><span>“tiṇukkūpamā kāmā anudahanaṭṭhenā”ti passanto vikkhambhanato kāme parivajjeyya …pe… </span></div><p><div class=verse-container id=mnd1:76.12><span>nevasaññānāsaññāyatanasamāpattiṁ bhāvento vikkhambhanato kāme parivajjeyya. </span></div><p><div class=verse-container id=mnd1:76.13><span>Evaṁ vikkhambhanato kāme parivajjeyya …pe… </span></div><p><div class=verse-container id=mnd1:76.14><span>evaṁ samucchedato kāme parivajjeyyāti—</span></div><p><div class=verse-container id=mnd1:76.15><span>kāmāni parivajjaye. </span></div><p><div class=verse-container id=mnd1:77.1><span>Te pahāya tare oghanti. </span></div><p><div class=verse-container id=mnd1:77.2><span>Teti vatthukāme parijānitvā kilesakāme pahāya pajahitvā vinodetvā byantiṁ karitvā anabhāvaṁ gamitvā; </span></div><p><div class=verse-container id=mnd1:77.3><span>kāmacchandanīvaraṇaṁ pahāya pajahitvā vinodetvā byantiṁ karitvā anabhāvaṁ gamitvā; </span></div><p><div class=verse-container id=mnd1:77.4><span>byāpādanīvaraṇaṁ …pe… </span></div><p><div class=verse-container id=mnd1:77.5><span>thinamiddhanīvaraṇaṁ … </span></div><p><div class=verse-container id=mnd1:77.6><span>uddhaccakukkuccanīvaraṇaṁ … </span></div><p><div class=verse-container id=mnd1:77.7><span>vicikicchānīvaraṇaṁ pahāya pajahitvā vinodetvā byantiṁ karitvā anabhāvaṁ gamitvā kāmoghaṁ bhavoghaṁ diṭṭhoghaṁ avijjoghaṁ tareyya uttareyya patareyya samatikkameyya vītivatteyyāti—</span></div><p><div class=verse-container id=mnd1:77.8><span>te pahāya tare oghaṁ. </span></div><p><div class=verse-container id=mnd1:78.1><span>Nāvaṁ sitvāva pāragūti. </span></div><p><div class=verse-container id=mnd1:78.2><span>Yathā garukaṁ nāvaṁ bhārikaṁ udakaṁ sitvā osiñcitvā chaḍḍetvā lahukāya nāvāya khippaṁ lahuṁ appakasireneva pāraṁ gaccheyya; </span></div><p><div class=verse-container id=mnd1:78.3><span>evamevaṁ vatthukāme parijānitvā kilesakāme pahāya pajahitvā vinodetvā byantiṁ karitvā anabhāvaṁ gamitvā; </span></div><p><div class=verse-container id=mnd1:78.4><span>kāmacchandanīvaraṇaṁ … </span></div><p><div class=verse-container id=mnd1:78.5><span>byāpādanīvaraṇaṁ … </span></div><p><div class=verse-container id=mnd1:78.6><span>thinamiddhanīvaraṇaṁ … </span></div><p><div class=verse-container id=mnd1:78.7><span>uddhaccakukkuccanīvaraṇaṁ … </span></div><p><div class=verse-container id=mnd1:78.8><span>vicikicchānīvaraṇaṁ pahāya pajahitvā vinodetvā byantiṁ karitvā anabhāvaṁ gamitvā khippaṁ lahuṁ appakasireneva pāraṁ gaccheyya. </span></div><p><div class=verse-container id=mnd1:78.9><span>Pāraṁ vuccati amataṁ nibbānaṁ. </span></div><p><div class=verse-container id=mnd1:78.10><span>Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ. </span></div><p><div class=verse-container id=mnd1:78.11><span>Pāraṁ gaccheyyāti—</span></div><p><div class=verse-container id=mnd1:78.12><span>pāraṁ adhigaccheyya, pāraṁ phuseyya, pāraṁ sacchikareyya. </span></div><p><div class=verse-container id=mnd1:78.13><span>Pāragūti yopi pāraṁ gantukāmo sopi pāragū; </span></div><p><div class=verse-container id=mnd1:78.14><span>yopi pāraṁ gacchati sopi pāragū; </span></div><p><div class=verse-container id=mnd1:78.15><span>yopi pāraṅgato, sopi pāragū. </span></div><p><div class=verse-container id=mnd1:79.1><span>Vuttampi hetaṁ bhagavatā—</span></div><p><div class=verse-container id=mnd1:80.1><span>“Tiṇṇo pāraṅgato thale tiṭṭhati brāhmaṇoti kho, bhikkhave, arahato etaṁ adhivacanaṁ. </span></div><p><div class=verse-container id=mnd1:80.2><span>So abhiññāpāragū pariññāpāragū pahānapāragū bhāvanāpāragū sacchikiriyāpāragū samāpattipāragū. </span></div><p><div class=verse-container id=mnd1:80.3><span>Abhiññāpāragū sabbadhammānaṁ, pariññāpāragū sabbadukkhānaṁ, pahānapāragū sabbakilesānaṁ, bhāvanāpāragū catunnaṁ ariyamaggānaṁ, sacchikiriyāpāragū nirodhassa, samāpattipāragū sabbasamāpattīnaṁ. </span></div><p><div class=verse-container id=mnd1:80.4><span>So vasippatto pāramippatto ariyasmiṁ sīlasmiṁ, vasippatto pāramippatto ariyasmiṁ samādhismiṁ, vasippatto pāramippatto ariyāya paññāya, vasippatto pāramippatto ariyāya vimuttiyā. </span></div><p><div class=verse-container id=mnd1:80.5><span>So pāraṅgato pārappatto antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto leṇagato leṇappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto. </span></div><p><div class=verse-container id=mnd1:80.6><span>So vuṭṭhavāso ciṇṇacaraṇo gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo pahīnakileso paṭividdhākuppo sacchikatanirodho, dukkhaṁ tassa pariññātaṁ, samudayo pahīno, maggo bhāvito, nirodho sacchikato, abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ. </span></div><p><div class=verse-container id=mnd1:81.1><span>So ukkhittapaligho saṅkiṇṇaparikkho abbuḷhesiko niraggaḷo ariyo pannaddhajo pannabhāro visaññutto pañcaṅgavippahīno chaḷaṅgasamannāgato ekārakkho caturāpasseno panuṇṇapaccekasacco samavayasaṭṭhesano anāvilasaṅkappo passaddhakāyasaṅkhāro suvimuttacitto suvimuttapañño kevalī vusitavā uttamapuriso paramapuriso paramapattippatto. </span></div><p><div class=verse-container id=mnd1:81.2><span>So nevācinati nāpacinati, apacinitvā ṭhito. </span></div><p><div class=verse-container id=mnd1:81.3><span>Neva pajahati na upādiyati, pajahitvā ṭhito. </span></div><p><div class=verse-container id=mnd1:81.4><span>Neva saṁsibbati na ussineti, visinitvā ṭhito. </span></div><p><div class=verse-container id=mnd1:81.5><span>Neva vidhūpeti na sandhūpeti, vidhūpetvā ṭhito. </span></div><p><div class=verse-container id=mnd1:81.6><span>Asekkhena sīlakkhandhena samannāgatattā ṭhito. </span></div><p><div class=verse-container id=mnd1:81.7><span>Asekkhena samādhikkhandhena … </span></div><p><div class=verse-container id=mnd1:81.8><span>asekkhena paññākkhandhena … </span></div><p><div class=verse-container id=mnd1:81.9><span>asekkhena vimuttikkhandhena … </span></div><p><div class=verse-container id=mnd1:81.10><span>asekkhena vimuttiñāṇadassanakkhandhena samannāgatattā ṭhito. </span></div><p><div class=verse-container id=mnd1:81.11><span>Saccaṁ sampaṭipādiyitvā ṭhito. </span></div><p><div class=verse-container id=mnd1:81.12><span>Ejaṁ samatikkamitvā ṭhito. </span></div><p><div class=verse-container id=mnd1:81.13><span>Kilesaggiṁ pariyādiyitvā ṭhito, </span></div><p><div class=verse-container id=mnd1:81.14><span>aparigamanatāya ṭhito, </span></div><p><div class=verse-container id=mnd1:81.15><span>kaṭaṁ samādāya ṭhito, </span></div><p><div class=verse-container id=mnd1:81.16><span>muttipaṭisevanatāya ṭhito, </span></div><p><div class=verse-container id=mnd1:81.17><span>mettāya pārisuddhiyā ṭhito, </span></div><p><div class=verse-container id=mnd1:81.18><span>karuṇāya … </span></div><p><div class=verse-container id=mnd1:81.19><span>muditāya … </span></div><p><div class=verse-container id=mnd1:81.20><span>upekkhāya pārisuddhiyā ṭhito, </span></div><p><div class=verse-container id=mnd1:81.21><span>accantapārisuddhiyā ṭhito, </span></div><p><div class=verse-container id=mnd1:81.22><span>atammayatāya pārisuddhiyā ṭhito, </span></div><p><div class=verse-container id=mnd1:81.23><span>vimuttattā ṭhito, </span></div><p><div class=verse-container id=mnd1:81.24><span>santussitattā ṭhito, </span></div><p><div class=verse-container id=mnd1:81.25><span>khandhapariyante ṭhito, </span></div><p><div class=verse-container id=mnd1:81.26><span>dhātupariyante ṭhito, </span></div><p><div class=verse-container id=mnd1:81.27><span>āyatanapariyante ṭhito, </span></div><p><div class=verse-container id=mnd1:81.28><span>gatipariyante ṭhito, </span></div><p><div class=verse-container id=mnd1:81.29><span>upapattipariyante ṭhito, </span></div><p><div class=verse-container id=mnd1:81.30><span>paṭisandhipariyante ṭhito, </span></div><p><div class=verse-container id=mnd1:81.31><span>bhavapariyante ṭhito, </span></div><p><div class=verse-container id=mnd1:81.32><span>saṁsārapariyante ṭhito, </span></div><p><div class=verse-container id=mnd1:81.33><span>vaṭṭapariyante ṭhito, </span></div><p><div class=verse-container id=mnd1:81.34><span>antime bhave ṭhito, </span></div><p><div class=verse-container id=mnd1:81.35><span>antime samussaye ṭhito, </span></div><p><div class=verse-container id=mnd1:81.36><span>antimadehadharo arahā. </span></div><p><div class=verse-container id=mnd1:82.1><span>Tassāyaṁ pacchimako bhavo, </span></div><p><div class=verse-container id=mnd1:82.2><span>carimoyaṁ samussayo; </span></div><p><div class=verse-container id=mnd1:82.3><span>Jātimaraṇasaṁsāro, </span></div><p><div class=verse-container id=mnd1:82.4><span>natthi tassa punabbhavo”ti. </span></div><p><div class=verse-container id=mnd1:83.1><span>Nāvaṁ sitvāva pāragūti. </span></div><p><div class=verse-container id=mnd1:83.2><span>Tenāha bhagavā—</span></div><p><div class=verse-container id=mnd1:84.1><span>“Tasmā jantu sadā sato, </span></div><p><div class=verse-container id=mnd1:84.2><span>kāmāni parivajjaye; </span></div><p><div class=verse-container id=mnd1:84.3><span>Te pahāya tare oghaṁ, </span></div><p><div class=verse-container id=mnd1:84.4><span>nāvaṁ sitvāva pāragū”ti. </span></div><p><div class=verse-container id=mnd1:85.1><span>Kāmasuttaniddeso paṭhamo. </span></div><div class=flex-between><a href=/canon/en/pli/ms/sutta/kn/mnd.html>Previous</a><a href=/canon/en/pli/ms/sutta/kn/mnd/mnd0002.html>Next</a></div></main><footer class="container footer"><small><a href=/about/>Contact info</a></small></footer><script src=/static/canon/js/theme.js></script><script src=/static/canon/js/author_toggle.js></script>