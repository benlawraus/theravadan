<!doctypehtml><html lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><link href=/static/canon/css/author_toggle.css rel=stylesheet><style></style><script src=/static/canon/js/no-flash-theme.js></script><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><button aria-label="Toggle dark mode"class=theme-toggle id=theme-toggle><span class=light-icon>🔆</span> <span class=dark-icon>🌙</span></button></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/abhidhamma.html> Abhidhammapiṭaka </a><li><a href=/canon/en/pli/ms/abhidhamma/pp.html> Puggalapaññatti </a><li><a href=/canon/en/pli/ms/abhidhamma/pp/pp0002.html> Niddesa </a></ul></nav><main class=container><p>From:<div class=flex-between><a href=/canon/en/pli/ms/abhidhamma/pp/pp0002/pp0002P0003.html>Previous</a><a href=/canon/en/pli/ms/abhidhamma/pp/pp0002/pp0002P0005.html>Next</a></div><p><div class=verse-container id=pp2.4:0.1><span>Puggalapaññatti </span></div><p><div class=verse-container id=pp2.4:0.2><span>Niddesa </span></div><p><div class=verse-container id=pp2.4:0.3><span class=big-bold>4. Catukkapuggalapaññatti </span></div><p><div class=verse-container id=pp2.4:1.1><span>Katamo ca puggalo asappuriso? </span></div><p><div class=verse-container id=pp2.4:1.2><span>Idhekacco puggalo pāṇātipātī hoti, adinnādāyī hoti, kāmesumicchācārī hoti, musāvādī hoti, surāmerayamajjapamādaṭṭhāyī hoti—</span></div><p><div class=verse-container id=pp2.4:1.3><span>ayaṁ vuccati puggalo “asappuriso”. </span></div><p><div class=verse-container id=pp2.4:2.1><span>Katamo ca puggalo asappurisena asappurisataro? </span></div><p><div class=verse-container id=pp2.4:2.2><span>Idhekacco puggalo attanā ca pāṇātipātī hoti parañca pāṇātipāte samādapeti, attanā ca adinnādāyī hoti parañca adinnādāne samādapeti, attanā ca kāmesumicchācārī hoti parañca kāmesumicchācāre samādapeti, attanā ca musāvādī hoti parañca musāvāde samādapeti, attanā ca surāmerayamajjapamādaṭṭhāyī hoti parañca surāmerayamajjapamādaṭṭhāne samādapeti—</span></div><p><div class=verse-container id=pp2.4:2.3><span>ayaṁ vuccati puggalo “asappurisena asappurisataro”. </span></div><p><div class=verse-container id=pp2.4:3.1><span>Katamo ca puggalo sappuriso? </span></div><p><div class=verse-container id=pp2.4:3.2><span>Idhekacco puggalo pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato hoti, musāvādā paṭivirato hoti, surāmerayamajjapamādaṭṭhānā paṭivirato hoti—</span></div><p><div class=verse-container id=pp2.4:3.3><span>ayaṁ vuccati puggalo “sappuriso”. </span></div><p><div class=verse-container id=pp2.4:4.1><span>Katamo ca puggalo sappurisena sappurisataro? </span></div><p><div class=verse-container id=pp2.4:4.2><span>Idhekacco puggalo attanā ca pāṇātipātā paṭivirato hoti parañca pāṇātipātā veramaṇiyā samādapeti, attanā ca adinnādānā paṭivirato hoti parañca adinnādānā veramaṇiyā samādapeti, attanā ca kāmesumicchācārā paṭivirato hoti parañca kāmesumicchācārā veramaṇiyā samādapeti, attanā ca musāvādā paṭivirato hoti parañca musāvādā veramaṇiyā samādapeti, attanā ca surāmerayamajjapamādaṭṭhānā paṭivirato hoti parañca surāmerayamajjapamādaṭṭhānā veramaṇiyā samādapeti—</span></div><p><div class=verse-container id=pp2.4:4.3><span>ayaṁ vuccati puggalo “sappurisena sappurisataro”. </span></div><p><div class=verse-container id=pp2.4:5.1><span>Katamo ca puggalo pāpo? </span></div><p><div class=verse-container id=pp2.4:5.2><span>Idhekacco puggalo pāṇātipātī hoti, adinnādāyī hoti, kāmesumicchācārī hoti, musāvādī hoti, pisuṇavāco hoti, pharusavāco hoti, samphappalāpī hoti, abhijjhālu hoti, byāpannacitto hoti, micchādiṭṭhi hoti—</span></div><p><div class=verse-container id=pp2.4:5.3><span>ayaṁ vuccati puggalo “pāpo”. </span></div><p><div class=verse-container id=pp2.4:6.1><span>Katamo ca puggalo pāpena pāpataro? </span></div><p><div class=verse-container id=pp2.4:6.2><span>Idhekacco puggalo attanā ca pāṇātipātī hoti parañca pāṇātipāte samādapeti, attanā ca adinnādāyī hoti parañca adinnādāne samādapeti, attanā ca kāmesumicchācārī hoti parañca kāmesumicchācāre samādapeti, attanā ca musāvādī hoti parañca musāvāde samādapeti, attanā ca pisuṇavāco hoti parañca pisuṇāya vācāya samādapeti, attanā ca pharusavāco hoti parañca pharusāya vācāya samādapeti, attanā ca samphappalāpī hoti parañca samphappalāpe samādapeti, attanā ca abhijjhālu hoti parañca abhijjhāya samādapeti, attanā ca byāpannacitto hoti parañca byāpāde samādapeti, attanā ca micchādiṭṭhi hoti parañca micchādiṭṭhiyā samādapeti—</span></div><p><div class=verse-container id=pp2.4:6.3><span>ayaṁ vuccati puggalo “pāpena pāpataro”. </span></div><p><div class=verse-container id=pp2.4:7.1><span>Katamo ca puggalo kalyāṇo? </span></div><p><div class=verse-container id=pp2.4:7.2><span>Idhekacco puggalo pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato hoti, musāvādā paṭivirato hoti, pisuṇāya vācāya paṭivirato hoti, pharusāya vācāya paṭivirato hoti, samphappalāpā paṭivirato hoti, anabhijjhālu hoti, abyāpannacitto hoti, sammādiṭṭhi hoti—</span></div><p><div class=verse-container id=pp2.4:7.3><span>ayaṁ vuccati puggalo “kalyāṇo”. </span></div><p><div class=verse-container id=pp2.4:8.1><span>Katamo ca puggalo kalyāṇena kalyāṇataro? </span></div><p><div class=verse-container id=pp2.4:8.2><span>Idhekacco puggalo attanā ca pāṇātipātā paṭivirato hoti parañca pāṇātipātā veramaṇiyā samādapeti, attanā ca adinnādānā paṭivirato hoti parañca adinnādānā veramaṇiyā samādapeti, attanā ca kāmesumicchācārā paṭivirato hoti parañca kāmesumicchācārā veramaṇiyā samādapeti, attanā ca musāvādā paṭivirato hoti parañca musāvādā veramaṇiyā samādapeti, attanā ca pisuṇāya vācāya paṭivirato hoti parañca pisuṇāya vācāya veramaṇiyā samādapeti, attanā ca pharusāya vācāya paṭivirato hoti parañca pharusāya vācāya veramaṇiyā samādapeti, attanā ca samphappalāpā paṭivirato hoti parañca samphappalāpā veramaṇiyā samādapeti, attanā ca anabhijjhālu hoti parañca anabhijjhāya samādapeti, attanā ca abyāpannacitto hoti parañca abyāpāde samādapeti, attanā ca sammādiṭṭhi hoti parañca sammādiṭṭhiyā samādapeti—</span></div><p><div class=verse-container id=pp2.4:8.3><span>ayaṁ vuccati puggalo “kalyāṇena kalyāṇataro”. </span></div><p><div class=verse-container id=pp2.4:9.1><span>Katamo ca puggalo pāpadhammo? </span></div><p><div class=verse-container id=pp2.4:9.2><span>Idhekacco puggalo pāṇātipātī hoti, adinnādāyī hoti …pe… </span></div><p><div class=verse-container id=pp2.4:9.3><span>micchādiṭṭhi hoti—</span></div><p><div class=verse-container id=pp2.4:9.4><span>ayaṁ vuccati puggalo “pāpadhammo”. </span></div><p><div class=verse-container id=pp2.4:10.1><span>Katamo ca puggalo pāpadhammena pāpadhammataro? </span></div><p><div class=verse-container id=pp2.4:10.2><span>Idhekacco puggalo attanā ca pāṇātipātī hoti parañca pāṇātipāte samādapeti, attanā ca adinnādāyī hoti parañca adinnādāne samādapeti …pe… </span></div><p><div class=verse-container id=pp2.4:10.3><span>attanā ca micchādiṭṭhi hoti parañca micchādiṭṭhiyā samādapeti—</span></div><p><div class=verse-container id=pp2.4:10.4><span>ayaṁ vuccati puggalo “pāpadhammena pāpadhammataro”. </span></div><p><div class=verse-container id=pp2.4:11.1><span>Katamo ca puggalo kalyāṇadhammo? </span></div><p><div class=verse-container id=pp2.4:11.2><span>Idhekacco puggalo pāṇātipātā paṭivirato hoti, adinnādānā paṭivirato hoti …pe… </span></div><p><div class=verse-container id=pp2.4:11.3><span>sammādiṭṭhi hoti—</span></div><p><div class=verse-container id=pp2.4:11.4><span>ayaṁ vuccati puggalo “kalyāṇadhammo”. </span></div><p><div class=verse-container id=pp2.4:12.1><span>Katamo ca puggalo kalyāṇadhammena kalyāṇadhammataro? </span></div><p><div class=verse-container id=pp2.4:12.2><span>Idhekacco puggalo attanā ca pāṇātipātā paṭivirato hoti parañca pāṇātipātā veramaṇiyā samādapeti …pe… </span></div><p><div class=verse-container id=pp2.4:12.3><span>attanā ca sammādiṭṭhi hoti parañca sammādiṭṭhiyā samādapeti—</span></div><p><div class=verse-container id=pp2.4:12.4><span>ayaṁ vuccati puggalo “kalyāṇadhammena kalyāṇadhammataro”. </span></div><p><div class=verse-container id=pp2.4:13.1><span>Katamo ca puggalo sāvajjo? </span></div><p><div class=verse-container id=pp2.4:13.2><span>Idhekacco puggalo sāvajjena kāyakammena samannāgato hoti, sāvajjena vacīkammena samannāgato hoti, sāvajjena manokammena samannāgato hoti—</span></div><p><div class=verse-container id=pp2.4:13.3><span>ayaṁ vuccati puggalo “sāvajjo”. </span></div><p><div class=verse-container id=pp2.4:14.1><span>Katamo ca puggalo vajjabahulo? </span></div><p><div class=verse-container id=pp2.4:14.2><span>Idhekacco puggalo sāvajjena bahulaṁ kāyakammena samannāgato hoti appaṁ anavajjena, sāvajjena bahulaṁ vacīkammena samannāgato hoti appaṁ anavajjena, sāvajjena bahulaṁ manokammena samannāgato hoti appaṁ anavajjena—</span></div><p><div class=verse-container id=pp2.4:14.3><span>ayaṁ vuccati puggalo “vajjabahulo”. </span></div><p><div class=verse-container id=pp2.4:15.1><span>Katamo ca puggalo appavajjo? </span></div><p><div class=verse-container id=pp2.4:15.2><span>Idhekacco puggalo anavajjena bahulaṁ kāyakammena samannāgato hoti appaṁ sāvajjena, anavajjena bahulaṁ vacīkammena samannāgato hoti appaṁ sāvajjena, anavajjena bahulaṁ manokammena samannāgato hoti appaṁ sāvajjena—</span></div><p><div class=verse-container id=pp2.4:15.3><span>ayaṁ vuccati puggalo “appavajjo”. </span></div><p><div class=verse-container id=pp2.4:16.1><span>Katamo ca puggalo anavajjo? </span></div><p><div class=verse-container id=pp2.4:16.2><span>Idhekacco puggalo anavajjena kāyakammena samannāgato hoti, anavajjena vacīkammena samannāgato hoti, anavajjena manokammena samannāgato hoti—</span></div><p><div class=verse-container id=pp2.4:16.3><span>ayaṁ vuccati puggalo “anavajjo”. </span></div><p><div class=verse-container id=pp2.4:17.1><span>Katamo ca puggalo ugghaṭitaññū? </span></div><p><div class=verse-container id=pp2.4:17.2><span>Yassa puggalassa saha udāhaṭavelāya dhammābhisamayo hoti—</span></div><p><div class=verse-container id=pp2.4:17.3><span>ayaṁ vuccati puggalo “ugghaṭitaññū”. </span></div><p><div class=verse-container id=pp2.4:18.1><span>Katamo ca puggalo vipañcitaññū? </span></div><p><div class=verse-container id=pp2.4:18.2><span>Yassa puggalassa saṅkhittena bhāsitassa vitthārena atthe vibhajiyamāne dhammābhisamayo hoti—</span></div><p><div class=verse-container id=pp2.4:18.3><span>ayaṁ vuccati puggalo “vipañcitaññū”. </span></div><p><div class=verse-container id=pp2.4:19.1><span>Katamo ca puggalo neyyo? </span></div><p><div class=verse-container id=pp2.4:19.2><span>Yassa puggalassa uddesato paripucchato yoniso manasikaroto kalyāṇamitte sevato bhajato payirupāsato evaṁ anupubbena dhammābhisamayo hoti—</span></div><p><div class=verse-container id=pp2.4:19.3><span>ayaṁ vuccati puggalo “neyyo”. </span></div><p><div class=verse-container id=pp2.4:20.1><span>Katamo ca puggalo padaparamo? </span></div><p><div class=verse-container id=pp2.4:20.2><span>Yassa puggalassa bahumpi suṇato bahumpi bhaṇato bahumpi dhārayato bahumpi vācayato na tāya jātiyā dhammābhisamayo hoti—</span></div><p><div class=verse-container id=pp2.4:20.3><span>ayaṁ vuccati puggalo “padaparamo”. </span></div><p><div class=verse-container id=pp2.4:21.1><span>Katamo ca puggalo yuttappaṭibhāno no muttappaṭibhāno? </span></div><p><div class=verse-container id=pp2.4:21.2><span>Idhekacco puggalo pañhaṁ puṭṭho samāno yuttaṁ vadati no sīghaṁ—</span></div><p><div class=verse-container id=pp2.4:21.3><span>ayaṁ vuccati puggalo “yuttappaṭibhāno no muttappaṭibhāno”. </span></div><p><div class=verse-container id=pp2.4:22.1><span>Katamo ca puggalo muttappaṭibhāno no yuttappaṭibhāno? </span></div><p><div class=verse-container id=pp2.4:22.2><span>Idhekacco puggalo pañhaṁ puṭṭho samāno sīghaṁ vadati no yuttaṁ—</span></div><p><div class=verse-container id=pp2.4:22.3><span>ayaṁ vuccati puggalo “muttappaṭibhāno no yuttappaṭibhāno”. </span></div><p><div class=verse-container id=pp2.4:23.1><span>Katamo ca puggalo yuttappaṭibhāno ca muttappaṭibhāno ca? </span></div><p><div class=verse-container id=pp2.4:23.2><span>Idhekacco puggalo pañhaṁ puṭṭho samāno yuttañca vadati sīghañca—</span></div><p><div class=verse-container id=pp2.4:23.3><span>ayaṁ vuccati puggalo “yuttappaṭibhāno ca muttappaṭibhāno ca”. </span></div><p><div class=verse-container id=pp2.4:24.1><span>Katamo ca puggalo neva yuttappaṭibhāno no muttappaṭibhāno? </span></div><p><div class=verse-container id=pp2.4:24.2><span>Idhekacco puggalo pañhaṁ puṭṭho samāno neva yuttaṁ vadati no sīghaṁ—</span></div><p><div class=verse-container id=pp2.4:24.3><span>ayaṁ vuccati, puggalo “neva yuttappaṭibhāno no muttappaṭibhāno”. </span></div><p><div class=verse-container id=pp2.4:25.1><span>Tattha katame cattāro dhammakathikā puggalā? </span></div><p><div class=verse-container id=pp2.4:25.2><span>Idhekacco dhammakathiko appañca bhāsati asahitañca, parisā cassa na kusalā hoti sahitāsahitassa. </span></div><p><div class=verse-container id=pp2.4:25.3><span>Evarūpo dhammakathiko evarūpāya parisāya dhammakathikotveva saṅkhaṁ gacchati. </span></div><p><div class=verse-container id=pp2.4:26.1><span>Idha panekacco dhammakathiko appañca bhāsati sahitañca, parisā cassa kusalā hoti sahitāsahitassa. </span></div><p><div class=verse-container id=pp2.4:26.2><span>Evarūpo dhammakathiko evarūpāya parisāya dhammakathikotveva saṅkhaṁ gacchati. </span></div><p><div class=verse-container id=pp2.4:27.1><span>Idha panekacco dhammakathiko bahuñca bhāsati asahitañca, parisā cassa na kusalā hoti sahitāsahitassa. </span></div><p><div class=verse-container id=pp2.4:27.2><span>Evarūpo dhammakathiko evarūpāya parisāya dhammakathikotveva saṅkhaṁ gacchati. </span></div><p><div class=verse-container id=pp2.4:28.1><span>Idha panekacco dhammakathiko bahuñca bhāsati sahitañca, parisā cassa kusalā hoti sahitāsahitassa. </span></div><p><div class=verse-container id=pp2.4:28.2><span>Evarūpo dhammakathiko evarūpāya parisāya dhammakathikotveva saṅkhaṁ gacchati. </span></div><p><div class=verse-container id=pp2.4:29.1><span>Ime cattāro “dhammakathikā puggalā”. </span></div><p><div class=verse-container id=pp2.4:30.1><span>Tattha katame cattāro valāhakūpamā puggalā? </span></div><p><div class=verse-container id=pp2.4:30.2><span>Cattāro valāhakā—</span></div><p><div class=verse-container id=pp2.4:30.3><span>gajjitā no vassitā, vassitā no gajjitā, gajjitā ca vassitā ca, neva gajjitā no vassitā. </span></div><p><div class=verse-container id=pp2.4:30.4><span>Evamevaṁ cattārome valāhakūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:30.5><span>Katame cattāro? </span></div><p><div class=verse-container id=pp2.4:30.6><span>Gajjitā no vassitā, vassitā no gajjitā, gajjitā ca vassitā ca, neva gajjitā no vassitā. </span></div><p><div class=verse-container id=pp2.4:31.1><span>Kathañca puggalo gajjitā hoti no vassitā? </span></div><p><div class=verse-container id=pp2.4:31.2><span>Idhekacco puggalo bhāsitā hoti, no kattā. </span></div><p><div class=verse-container id=pp2.4:31.3><span>Evaṁ puggalo gajjitā hoti, no vassitā. </span></div><p><div class=verse-container id=pp2.4:31.4><span>Seyyathāpi so valāhako gajjitā no vassitā, tathūpamo ayaṁ puggalo. </span></div><p><div class=verse-container id=pp2.4:32.1><span>Kathañca puggalo vassitā hoti no gajjitā? </span></div><p><div class=verse-container id=pp2.4:32.2><span>Idhekacco puggalo kattā hoti, no bhāsitā. </span></div><p><div class=verse-container id=pp2.4:32.3><span>Evaṁ puggalo vassitā hoti no gajjitā. </span></div><p><div class=verse-container id=pp2.4:32.4><span>Seyyathāpi so valāhako vassitā no gajjitā, tathūpamo ayaṁ puggalo. </span></div><p><div class=verse-container id=pp2.4:33.1><span>Kathañca puggalo gajjitā ca hoti vassitā ca? </span></div><p><div class=verse-container id=pp2.4:33.2><span>Idhekacco puggalo bhāsitā ca hoti, kattā ca. </span></div><p><div class=verse-container id=pp2.4:33.3><span>Evaṁ puggalo gajjitā ca hoti vassitā ca. </span></div><p><div class=verse-container id=pp2.4:33.4><span>Seyyathāpi so valāhako gajjitā ca vassitā ca, tathūpamo ayaṁ puggalo. </span></div><p><div class=verse-container id=pp2.4:34.1><span>Kathañca puggalo neva gajjitā hoti no vassitā? </span></div><p><div class=verse-container id=pp2.4:34.2><span>Idhekacco puggalo neva bhāsitā hoti no kattā. </span></div><p><div class=verse-container id=pp2.4:34.3><span>Evaṁ puggalo neva gajjitā hoti no vassitā. </span></div><p><div class=verse-container id=pp2.4:34.4><span>Seyyathāpi so valāhako neva gajjitā no vassitā, tathūpamo ayaṁ puggalo. </span></div><p><div class=verse-container id=pp2.4:35.1><span>Ime cattāro valāhakūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:36.1><span>Tattha katame cattāro mūsikūpamā puggalā? </span></div><p><div class=verse-container id=pp2.4:36.2><span>Catasso mūsikā—</span></div><p><div class=verse-container id=pp2.4:36.3><span>gādhaṁ kattā no vasitā, vasitā no gādhaṁ kattā, gādhaṁ kattā ca vasitā ca, neva gādhaṁ kattā no vasitā. </span></div><p><div class=verse-container id=pp2.4:36.4><span>Evamevaṁ cattārome mūsikūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:36.5><span>Katame cattāro? </span></div><p><div class=verse-container id=pp2.4:36.6><span>Gādhaṁ kattā no vasitā, vasitā no gādhaṁ kattā, gādhaṁ kattā ca vasitā ca, neva gādhaṁ kattā no vasitā. </span></div><p><div class=verse-container id=pp2.4:37.1><span>Kathañca puggalo gādhaṁ kattā hoti no vasitā? </span></div><p><div class=verse-container id=pp2.4:37.2><span>Idhekacco puggalo dhammaṁ pariyāpuṇāti—</span></div><p><div class=verse-container id=pp2.4:37.3><span>suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ. </span></div><p><div class=verse-container id=pp2.4:37.4><span>So “idaṁ dukkhan”ti yathābhūtaṁ nappajānāti, “ayaṁ dukkhasamudayo”ti yathābhūtaṁ nappajānāti, “ayaṁ dukkhanirodho”ti yathābhūtaṁ nappajānāti, “ayaṁ dukkhanirodhagāminī paṭipadā”ti yathābhūtaṁ nappajānāti. </span></div><p><div class=verse-container id=pp2.4:37.5><span>Evaṁ puggalo gādhaṁ kattā hoti no vasitā. </span></div><p><div class=verse-container id=pp2.4:37.6><span>Seyyathāpi sā mūsikā gādhaṁ kattā no vasitā, tathūpamo ayaṁ puggalo. </span></div><p><div class=verse-container id=pp2.4:38.1><span>Kathañca puggalo vasitā hoti no gādhaṁ kattā? </span></div><p><div class=verse-container id=pp2.4:38.2><span>Idhekacco puggalo dhammaṁ na pariyāpuṇāti—</span></div><p><div class=verse-container id=pp2.4:38.3><span>suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ. </span></div><p><div class=verse-container id=pp2.4:38.4><span>So “idaṁ dukkhan”ti yathābhūtaṁ pajānāti, “ayaṁ dukkhasamudayo”ti yathābhūtaṁ pajānāti, “ayaṁ dukkhanirodho”ti yathābhūtaṁ pajānāti, “ayaṁ dukkhanirodhagāminī paṭipadā”ti yathābhūtaṁ pajānāti. </span></div><p><div class=verse-container id=pp2.4:38.5><span>Evaṁ puggalo vasitā hoti no gādhaṁ kattā. </span></div><p><div class=verse-container id=pp2.4:38.6><span>Seyyathāpi sā mūsikā vasitā no gādhaṁ kattā, tathūpamo ayaṁ puggalo. </span></div><p><div class=verse-container id=pp2.4:39.1><span>Kathañca puggalo gādhaṁ kattā ca hoti vasitā ca? </span></div><p><div class=verse-container id=pp2.4:39.2><span>Idhekacco puggalo dhammaṁ pariyāpuṇāti—</span></div><p><div class=verse-container id=pp2.4:39.3><span>suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ. </span></div><p><div class=verse-container id=pp2.4:39.4><span>So “idaṁ dukkhan”ti yathābhūtaṁ pajānāti, “ayaṁ dukkhasamudayo”ti yathābhūtaṁ pajānāti, “ayaṁ dukkhanirodho”ti yathābhūtaṁ pajānāti, “ayaṁ dukkhanirodhagāminī paṭipadā”ti yathābhūtaṁ pajānāti. </span></div><p><div class=verse-container id=pp2.4:39.5><span>Evaṁ puggalo gādhaṁ kattā ca hoti vasitā ca. </span></div><p><div class=verse-container id=pp2.4:39.6><span>Seyyathāpi sā mūsikā gādhaṁ kattā ca vasitā ca, tathūpamo ayaṁ puggalo. </span></div><p><div class=verse-container id=pp2.4:40.1><span>Kathañca puggalo neva gādhaṁ kattā hoti no vasitā? </span></div><p><div class=verse-container id=pp2.4:40.2><span>Idhekacco puggalo dhammaṁ na pariyāpuṇāti—</span></div><p><div class=verse-container id=pp2.4:40.3><span>suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ. </span></div><p><div class=verse-container id=pp2.4:40.4><span>So “idaṁ dukkhan”ti yathābhūtaṁ nappajānāti, “ayaṁ dukkhasamudayo”ti yathābhūtaṁ nappajānāti, “ayaṁ dukkhanirodho”ti yathābhūtaṁ nappajānāti, “ayaṁ dukkhanirodhagāminī paṭipadā”ti yathābhūtaṁ nappajānāti. </span></div><p><div class=verse-container id=pp2.4:40.5><span>Evaṁ puggalo neva gādhaṁ kattā hoti no vasitā. </span></div><p><div class=verse-container id=pp2.4:40.6><span>Seyyathāpi sā mūsikā neva gādhaṁ kattā no vasitā, tathūpamo ayaṁ puggalo. </span></div><p><div class=verse-container id=pp2.4:41.1><span>Ime cattāro mūsikūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:42.1><span>Tattha katame cattāro ambūpamā puggalā? </span></div><p><div class=verse-container id=pp2.4:42.2><span>Cattāri ambāni—</span></div><p><div class=verse-container id=pp2.4:42.3><span>āmaṁ pakkavaṇṇi, pakkaṁ āmavaṇṇi, āmaṁ āmavaṇṇi, pakkaṁ pakkavaṇṇi. </span></div><p><div class=verse-container id=pp2.4:42.4><span>Evamevaṁ cattārome ambūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:42.5><span>Katame cattāro? </span></div><p><div class=verse-container id=pp2.4:42.6><span>Āmo pakkavaṇṇī, pakko āmavaṇṇī, āmo āmavaṇṇī, pakko pakkavaṇṇī. </span></div><p><div class=verse-container id=pp2.4:43.1><span>Kathañca puggalo āmo hoti pakkavaṇṇī? </span></div><p><div class=verse-container id=pp2.4:43.2><span>Idhekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ. </span></div><p><div class=verse-container id=pp2.4:43.3><span>So “idaṁ dukkhan”ti yathābhūtaṁ nappajānāti, “ayaṁ dukkhasamudayo”ti yathābhūtaṁ nappajānāti, “ayaṁ dukkhanirodho”ti yathābhūtaṁ nappajānāti, “ayaṁ dukkhanirodhagāminī paṭipadā”ti yathābhūtaṁ nappajānāti. </span></div><p><div class=verse-container id=pp2.4:43.4><span>Evaṁ puggalo āmo hoti pakkavaṇṇī. </span></div><p><div class=verse-container id=pp2.4:43.5><span>Seyyathāpi taṁ ambaṁ āmaṁ pakkavaṇṇi, tathūpamo ayaṁ puggalo. </span></div><p><div class=verse-container id=pp2.4:44.1><span>Kathañca puggalo pakko hoti āmavaṇṇī? </span></div><p><div class=verse-container id=pp2.4:44.2><span>Idhekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ. </span></div><p><div class=verse-container id=pp2.4:44.3><span>So “idaṁ dukkhan”ti yathābhūtaṁ pajānāti, “ayaṁ dukkhasamudayo”ti yathābhūtaṁ pajānāti, “ayaṁ dukkhanirodho”ti yathābhūtaṁ pajānāti, “ayaṁ dukkhanirodhagāminī paṭipadā”ti yathābhūtaṁ pajānāti. </span></div><p><div class=verse-container id=pp2.4:44.4><span>Evaṁ puggalo pakko hoti āmavaṇṇī. </span></div><p><div class=verse-container id=pp2.4:44.5><span>Seyyathāpi taṁ ambaṁ pakkaṁ āmavaṇṇi, tathūpamo ayaṁ puggalo. </span></div><p><div class=verse-container id=pp2.4:45.1><span>Kathañca puggalo āmo hoti āmavaṇṇī? </span></div><p><div class=verse-container id=pp2.4:45.2><span>Idhekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ. </span></div><p><div class=verse-container id=pp2.4:45.3><span>So “idaṁ dukkhan”ti yathābhūtaṁ nappajānāti …pe… </span></div><p><div class=verse-container id=pp2.4:45.4><span>“ayaṁ dukkhanirodhagāminī paṭipadā”ti yathābhūtaṁ nappajānāti. </span></div><p><div class=verse-container id=pp2.4:45.5><span>Evaṁ puggalo āmo hoti āmavaṇṇī. </span></div><p><div class=verse-container id=pp2.4:45.6><span>Seyyathāpi taṁ ambaṁ āmaṁ āmavaṇṇi, tathūpamo ayaṁ puggalo. </span></div><p><div class=verse-container id=pp2.4:46.1><span>Kathañca puggalo pakko hoti pakkavaṇṇī? </span></div><p><div class=verse-container id=pp2.4:46.2><span>Idhekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ. </span></div><p><div class=verse-container id=pp2.4:46.3><span>So “idaṁ dukkhan”ti yathābhūtaṁ pajānāti …pe… </span></div><p><div class=verse-container id=pp2.4:46.4><span>“ayaṁ dukkhanirodhagāminī paṭipadā”ti yathābhūtaṁ pajānāti. </span></div><p><div class=verse-container id=pp2.4:46.5><span>Evaṁ puggalo pakko hoti pakkavaṇṇī. </span></div><p><div class=verse-container id=pp2.4:46.6><span>Seyyathāpi taṁ ambaṁ pakkaṁ pakkavaṇṇi, tathūpamo ayaṁ puggalo. </span></div><p><div class=verse-container id=pp2.4:47.1><span>Ime cattāro ambūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:48.1><span>Tattha katame cattāro kumbhūpamā puggalā? </span></div><p><div class=verse-container id=pp2.4:48.2><span>Cattāro kumbhā—</span></div><p><div class=verse-container id=pp2.4:48.3><span>tuccho pihito, pūro vivaṭo, tuccho vivaṭo, pūro pihito. </span></div><p><div class=verse-container id=pp2.4:48.4><span>Evamevaṁ cattārome kumbhūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:48.5><span>Katame cattāro? </span></div><p><div class=verse-container id=pp2.4:48.6><span>Tuccho pihito, pūro vivaṭo, tuccho vivaṭo, pūro pihito. </span></div><p><div class=verse-container id=pp2.4:49.1><span>Kathañca puggalo tuccho hoti pihito? </span></div><p><div class=verse-container id=pp2.4:49.2><span>Idhekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ. </span></div><p><div class=verse-container id=pp2.4:49.3><span>So “idaṁ dukkhan”ti yathābhūtaṁ nappajānāti …pe… </span></div><p><div class=verse-container id=pp2.4:49.4><span>“ayaṁ dukkhanirodhagāminī paṭipadā”ti yathābhūtaṁ nappajānāti. </span></div><p><div class=verse-container id=pp2.4:49.5><span>Evaṁ puggalo tuccho hoti pihito. </span></div><p><div class=verse-container id=pp2.4:49.6><span>Seyyathāpi so kumbho tuccho pihito, tathūpamo ayaṁ puggalo. </span></div><p><div class=verse-container id=pp2.4:50.1><span>Kathañca puggalo pūro hoti vivaṭo? </span></div><p><div class=verse-container id=pp2.4:50.2><span>Idhekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ. </span></div><p><div class=verse-container id=pp2.4:50.3><span>So “idaṁ dukkhan”ti yathābhūtaṁ pajānāti …pe… </span></div><p><div class=verse-container id=pp2.4:50.4><span>“ayaṁ dukkhanirodhagāminī paṭipadā”ti yathābhūtaṁ pajānāti. </span></div><p><div class=verse-container id=pp2.4:50.5><span>Evaṁ puggalo pūro hoti vivaṭo. </span></div><p><div class=verse-container id=pp2.4:50.6><span>Seyyathāpi so kumbho pūro vivaṭo, tathūpamo ayaṁ puggalo. </span></div><p><div class=verse-container id=pp2.4:51.1><span>Kathañca puggalo tuccho hoti vivaṭo? </span></div><p><div class=verse-container id=pp2.4:51.2><span>Idhekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ. </span></div><p><div class=verse-container id=pp2.4:51.3><span>So “idaṁ dukkhan”ti yathābhūtaṁ nappajānāti …pe… </span></div><p><div class=verse-container id=pp2.4:51.4><span>“ayaṁ dukkhanirodhagāminī paṭipadā”ti yathābhūtaṁ nappajānāti. </span></div><p><div class=verse-container id=pp2.4:51.5><span>Evaṁ puggalo tuccho hoti vivaṭo. </span></div><p><div class=verse-container id=pp2.4:51.6><span>Seyyathāpi so kumbho tuccho vivaṭo, tathūpamo ayaṁ puggalo. </span></div><p><div class=verse-container id=pp2.4:52.1><span>Kathañca puggalo pūro hoti pihito? </span></div><p><div class=verse-container id=pp2.4:52.2><span>Idhekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ. </span></div><p><div class=verse-container id=pp2.4:52.3><span>So “idaṁ dukkhan”ti yathābhūtaṁ pajānāti …pe… </span></div><p><div class=verse-container id=pp2.4:52.4><span>“ayaṁ dukkhanirodhagāminī paṭipadā”ti yathābhūtaṁ pajānāti. </span></div><p><div class=verse-container id=pp2.4:52.5><span>Evaṁ puggalo pūro hoti pihito. </span></div><p><div class=verse-container id=pp2.4:52.6><span>Seyyathāpi so kumbho pūro pihito, tathūpamo ayaṁ puggalo. </span></div><p><div class=verse-container id=pp2.4:53.1><span>Ime cattāro kumbhūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:54.1><span>Tattha katame cattāro udakarahadūpamā puggalā? </span></div><p><div class=verse-container id=pp2.4:54.2><span>Cattāro udakarahadā—</span></div><p><div class=verse-container id=pp2.4:54.3><span>uttāno gambhīrobhāso, gambhīro uttānobhāso, uttāno uttānobhāso, gambhīro gambhīrobhāso. </span></div><p><div class=verse-container id=pp2.4:54.4><span>Evamevaṁ cattārome udakarahadūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:54.5><span>Katame cattāro? </span></div><p><div class=verse-container id=pp2.4:54.6><span>Uttāno gambhīrobhāso, gambhīro uttānobhāso, uttāno uttānobhāso, gambhīro gambhīrobhāso. </span></div><p><div class=verse-container id=pp2.4:55.1><span>Kathañca puggalo uttāno hoti gambhīrobhāso? </span></div><p><div class=verse-container id=pp2.4:55.2><span>Idhekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ. </span></div><p><div class=verse-container id=pp2.4:55.3><span>So “idaṁ dukkhan”ti yathābhūtaṁ nappajānāti …pe… </span></div><p><div class=verse-container id=pp2.4:55.4><span>“ayaṁ dukkhanirodhagāminī paṭipadā”ti yathābhūtaṁ nappajānāti. </span></div><p><div class=verse-container id=pp2.4:55.5><span>Evaṁ puggalo uttāno hoti gambhīrobhāso. </span></div><p><div class=verse-container id=pp2.4:55.6><span>Seyyathāpi so udakarahado uttāno gambhīrobhāso, tathūpamo ayaṁ puggalo. </span></div><p><div class=verse-container id=pp2.4:56.1><span>Kathañca puggalo gambhīro hoti uttānobhāso? </span></div><p><div class=verse-container id=pp2.4:56.2><span>Idhekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ. </span></div><p><div class=verse-container id=pp2.4:56.3><span>So “idaṁ dukkhan”ti yathābhūtaṁ pajānāti …pe… </span></div><p><div class=verse-container id=pp2.4:56.4><span>“ayaṁ dukkhanirodhagāminī paṭipadā”ti yathābhūtaṁ pajānāti. </span></div><p><div class=verse-container id=pp2.4:56.5><span>Evaṁ puggalo gambhīro hoti uttānobhāso. </span></div><p><div class=verse-container id=pp2.4:56.6><span>Seyyathāpi so udakarahado gambhīro uttānobhāso, tathūpamo ayaṁ puggalo. </span></div><p><div class=verse-container id=pp2.4:57.1><span>Kathañca puggalo uttāno hoti uttānobhāso? </span></div><p><div class=verse-container id=pp2.4:57.2><span>Idhekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ. </span></div><p><div class=verse-container id=pp2.4:57.3><span>So “idaṁ dukkhan”ti yathābhūtaṁ nappajānāti …pe… </span></div><p><div class=verse-container id=pp2.4:57.4><span>“ayaṁ dukkhanirodhagāminī paṭipadā”ti yathābhūtaṁ nappajānāti. </span></div><p><div class=verse-container id=pp2.4:57.5><span>Evaṁ puggalo uttāno hoti uttānobhāso. </span></div><p><div class=verse-container id=pp2.4:57.6><span>Seyyathāpi so udakarahado uttāno uttānobhāso, tathūpamo ayaṁ puggalo. </span></div><p><div class=verse-container id=pp2.4:58.1><span>Kathañca puggalo gambhīro hoti gambhīrobhāso? </span></div><p><div class=verse-container id=pp2.4:58.2><span>Idhekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ. </span></div><p><div class=verse-container id=pp2.4:58.3><span>So “idaṁ dukkhan”ti yathābhūtaṁ pajānāti …pe… </span></div><p><div class=verse-container id=pp2.4:58.4><span>“ayaṁ dukkhanirodhagāminī paṭipadā”ti yathābhūtaṁ pajānāti. </span></div><p><div class=verse-container id=pp2.4:58.5><span>Evaṁ puggalo gambhīro hoti gambhīrobhāso. </span></div><p><div class=verse-container id=pp2.4:58.6><span>Seyyathāpi so udakarahado gambhīro gambhīrobhāso, tathūpamo ayaṁ puggalo. </span></div><p><div class=verse-container id=pp2.4:59.1><span>Ime cattāro udakarahadūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:60.1><span>Tattha katame cattāro balībaddūpamā puggalā? </span></div><p><div class=verse-container id=pp2.4:60.2><span>Cattāro balībaddā—</span></div><p><div class=verse-container id=pp2.4:60.3><span>sakagavacaṇḍo no paragavacaṇḍo, paragavacaṇḍo no sakagavacaṇḍo, sakagavacaṇḍo ca paragavacaṇḍo ca, neva sakagavacaṇḍo no paragavacaṇḍo. </span></div><p><div class=verse-container id=pp2.4:60.4><span>Evamevaṁ cattārome balībaddūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:60.5><span>Katame cattāro? </span></div><p><div class=verse-container id=pp2.4:60.6><span>Sakagavacaṇḍo no paragavacaṇḍo, paragavacaṇḍo no sakagavacaṇḍo, sakagavacaṇḍo ca paragavacaṇḍo ca, neva sakagavacaṇḍo no paragavacaṇḍo. </span></div><p><div class=verse-container id=pp2.4:61.1><span>Kathañca puggalo sakagavacaṇḍo hoti no paragavacaṇḍo? </span></div><p><div class=verse-container id=pp2.4:61.2><span>Idhekacco puggalo sakaparisaṁ ubbejitā hoti, no paraparisaṁ. </span></div><p><div class=verse-container id=pp2.4:61.3><span>Evaṁ puggalo sakagavacaṇḍo hoti no paragavacaṇḍo. </span></div><p><div class=verse-container id=pp2.4:61.4><span>Seyyathāpi so balībaddo sakagavacaṇḍo no paragavacaṇḍo, tathūpamo ayaṁ puggalo. </span></div><p><div class=verse-container id=pp2.4:62.1><span>Kathañca puggalo paragavacaṇḍo hoti no sakagavacaṇḍo? </span></div><p><div class=verse-container id=pp2.4:62.2><span>Idhekacco puggalo paraparisaṁ ubbejitā hoti, no sakaparisaṁ. </span></div><p><div class=verse-container id=pp2.4:62.3><span>Evaṁ puggalo paragavacaṇḍo hoti no sakagavacaṇḍo. </span></div><p><div class=verse-container id=pp2.4:62.4><span>Seyyathāpi so balībaddo paragavacaṇḍo no sakagavacaṇḍo, tathūpamo ayaṁ puggalo. </span></div><p><div class=verse-container id=pp2.4:63.1><span>Kathañca puggalo sakagavacaṇḍo ca hoti paragavacaṇḍo ca? </span></div><p><div class=verse-container id=pp2.4:63.2><span>Idhekacco puggalo sakaparisañca ubbejitā hoti, paraparisañca. </span></div><p><div class=verse-container id=pp2.4:63.3><span>Evaṁ puggalo sakagavacaṇḍo ca hoti paragavacaṇḍo ca. </span></div><p><div class=verse-container id=pp2.4:63.4><span>Seyyathāpi so balībaddo sakagavacaṇḍo ca paragavacaṇḍo ca, tathūpamo ayaṁ puggalo. </span></div><p><div class=verse-container id=pp2.4:64.1><span>Kathañca puggalo neva sakagavacaṇḍo hoti no paragavacaṇḍo? </span></div><p><div class=verse-container id=pp2.4:64.2><span>Idhekacco puggalo neva sakaparisaṁ ubbejitā hoti no paraparisaṁ. </span></div><p><div class=verse-container id=pp2.4:64.3><span>Evaṁ puggalo neva sakagavacaṇḍo hoti no paragavacaṇḍo. </span></div><p><div class=verse-container id=pp2.4:64.4><span>Seyyathāpi so balībaddo neva sakagavacaṇḍo no paragavacaṇḍo, tathūpamo ayaṁ puggalo. </span></div><p><div class=verse-container id=pp2.4:65.1><span>Ime cattāro balībaddūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:66.1><span>Tattha katame cattāro āsīvisūpamā puggalā? </span></div><p><div class=verse-container id=pp2.4:66.2><span>Cattāro āsīvisā—</span></div><p><div class=verse-container id=pp2.4:66.3><span>āgataviso no ghoraviso, ghoraviso no āgataviso, āgataviso ca ghoraviso ca, neva āgataviso no ghoraviso. </span></div><p><div class=verse-container id=pp2.4:66.4><span>Evamevaṁ cattārome āsīvisūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:66.5><span>Katame cattāro? </span></div><p><div class=verse-container id=pp2.4:66.6><span>Āgataviso no ghoraviso, ghoraviso no āgataviso, āgataviso ca ghoraviso ca, neva āgataviso no ghoraviso. </span></div><p><div class=verse-container id=pp2.4:67.1><span>Kathañca puggalo āgataviso hoti no ghoraviso? </span></div><p><div class=verse-container id=pp2.4:67.2><span>Idhekacco puggalo abhiṇhaṁ kujjhati. </span></div><p><div class=verse-container id=pp2.4:67.3><span>So ca khvassa kodho na ciraṁ dīgharattaṁ anuseti. </span></div><p><div class=verse-container id=pp2.4:67.4><span>Evaṁ puggalo āgataviso hoti, no ghoraviso. </span></div><p><div class=verse-container id=pp2.4:67.5><span>Seyyathāpi so āsīviso āgataviso no ghoraviso, tathūpamo ayaṁ puggalo. </span></div><p><div class=verse-container id=pp2.4:68.1><span>Kathañca puggalo ghoraviso hoti no āgataviso? </span></div><p><div class=verse-container id=pp2.4:68.2><span>Idhekacco puggalo naheva kho abhiṇhaṁ kujjhati. </span></div><p><div class=verse-container id=pp2.4:68.3><span>So ca khvassa kodho ciraṁ dīgharattaṁ anuseti. </span></div><p><div class=verse-container id=pp2.4:68.4><span>Evaṁ puggalo ghoraviso hoti, no āgataviso. </span></div><p><div class=verse-container id=pp2.4:68.5><span>Seyyathāpi so āsīviso ghoraviso no āgataviso, tathūpamo ayaṁ puggalo. </span></div><p><div class=verse-container id=pp2.4:69.1><span>Kathañca puggalo āgataviso ca hoti ghoraviso ca? </span></div><p><div class=verse-container id=pp2.4:69.2><span>Idhekacco puggalo abhiṇhaṁ kujjhati. </span></div><p><div class=verse-container id=pp2.4:69.3><span>So ca khvassa kodho ciraṁ dīgharattaṁ anuseti. </span></div><p><div class=verse-container id=pp2.4:69.4><span>Evaṁ puggalo āgataviso ca hoti ghoraviso ca. </span></div><p><div class=verse-container id=pp2.4:69.5><span>Seyyathāpi so āsīviso āgataviso ca ghoraviso ca, tathūpamo ayaṁ puggalo. </span></div><p><div class=verse-container id=pp2.4:70.1><span>Kathañca puggalo neva āgataviso hoti no ghoraviso? </span></div><p><div class=verse-container id=pp2.4:70.2><span>Idhekacco puggalo naheva kho abhiṇhaṁ kujjhati. </span></div><p><div class=verse-container id=pp2.4:70.3><span>So ca khvassa kodho na ciraṁ dīgharattaṁ anuseti. </span></div><p><div class=verse-container id=pp2.4:70.4><span>Evaṁ puggalo neva āgataviso hoti no ghoraviso. </span></div><p><div class=verse-container id=pp2.4:70.5><span>Seyyathāpi so āsīviso neva āgataviso no ghoraviso, tathūpamo ayaṁ puggalo. </span></div><p><div class=verse-container id=pp2.4:71.1><span>Ime cattāro āsīvisūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:72.1><span>Kathañca puggalo ananuvicca apariyogāhetvā avaṇṇārahassa vaṇṇaṁ bhāsitā hoti? </span></div><p><div class=verse-container id=pp2.4:72.2><span>Idhekacco puggalo duppaṭipannānaṁ micchāpaṭipannānaṁ titthiyānaṁ titthiyasāvakānaṁ vaṇṇaṁ bhāsati—</span></div><p><div class=verse-container id=pp2.4:72.3><span>“suppaṭipannā” itipi, “sammāpaṭipannā” itipīti. </span></div><p><div class=verse-container id=pp2.4:72.4><span>Evaṁ puggalo ananuvicca apariyogāhetvā avaṇṇārahassa vaṇṇaṁ bhāsitā hoti. </span></div><p><div class=verse-container id=pp2.4:73.1><span>Kathañca puggalo ananuvicca apariyogāhetvā vaṇṇārahassa avaṇṇaṁ bhāsitā hoti? </span></div><p><div class=verse-container id=pp2.4:73.2><span>Idhekacco puggalo suppaṭipannānaṁ sammāpaṭipannānaṁ buddhānaṁ buddhasāvakānaṁ avaṇṇaṁ bhāsati—</span></div><p><div class=verse-container id=pp2.4:73.3><span>“duppaṭipannā” itipi, “micchāpaṭipannā” itipīti. </span></div><p><div class=verse-container id=pp2.4:73.4><span>Evaṁ puggalo ananuvicca apariyogāhetvā vaṇṇārahassa avaṇṇaṁ bhāsitā hoti. </span></div><p><div class=verse-container id=pp2.4:74.1><span>Kathañca puggalo ananuvicca apariyogāhetvā appasādanīye ṭhāne pasādaṁ upadaṁsitā hoti? </span></div><p><div class=verse-container id=pp2.4:74.2><span>Idhekacco puggalo duppaṭipadāya micchāpaṭipadāya pasādaṁ janeti—</span></div><p><div class=verse-container id=pp2.4:74.3><span>“suppaṭipadā” itipi, “sammāpaṭipadā” itipīti. </span></div><p><div class=verse-container id=pp2.4:74.4><span>Evaṁ puggalo ananuvicca apariyogāhetvā appasādanīye ṭhāne pasādaṁ upadaṁsitā hoti. </span></div><p><div class=verse-container id=pp2.4:75.1><span>Kathañca puggalo ananuvicca apariyogāhetvā pasādanīye ṭhāne appasādaṁ upadaṁsitā hoti? </span></div><p><div class=verse-container id=pp2.4:75.2><span>Idhekacco puggalo suppaṭipadāya sammāpaṭipadāya appasādaṁ janeti—</span></div><p><div class=verse-container id=pp2.4:75.3><span>“duppaṭipadā” itipi, “micchāpaṭipadā” itipīti. </span></div><p><div class=verse-container id=pp2.4:75.4><span>Evaṁ puggalo ananuvicca apariyogāhetvā pasādanīye ṭhāne appasādaṁ upadaṁsitā hoti. </span></div><p><div class=verse-container id=pp2.4:76.1><span>Kathañca puggalo anuvicca pariyogāhetvā avaṇṇārahassa avaṇṇaṁ bhāsitā hoti? </span></div><p><div class=verse-container id=pp2.4:76.2><span>Idhekacco puggalo duppaṭipannānaṁ micchāpaṭipannānaṁ titthiyānaṁ titthiyasāvakānaṁ avaṇṇaṁ bhāsati—</span></div><p><div class=verse-container id=pp2.4:76.3><span>“duppaṭipannā” itipi, “micchāpaṭipannā” itipīti. </span></div><p><div class=verse-container id=pp2.4:76.4><span>Evaṁ puggalo anuvicca pariyogāhetvā avaṇṇārahassa avaṇṇaṁ bhāsitā hoti. </span></div><p><div class=verse-container id=pp2.4:77.1><span>Kathañca puggalo anuvicca pariyogāhetvā vaṇṇārahassa vaṇṇaṁ bhāsitā hoti? </span></div><p><div class=verse-container id=pp2.4:77.2><span>Idhekacco puggalo suppaṭipannānaṁ sammāpaṭipannānaṁ buddhānaṁ buddhasāvakānaṁ vaṇṇaṁ bhāsati—</span></div><p><div class=verse-container id=pp2.4:77.3><span>“suppaṭipannā” itipi, “sammāpaṭipannā” itipīti. </span></div><p><div class=verse-container id=pp2.4:77.4><span>Evaṁ puggalo anuvicca pariyogāhetvā vaṇṇārahassa vaṇṇaṁ bhāsitā hoti. </span></div><p><div class=verse-container id=pp2.4:78.1><span>Kathañca puggalo anuvicca pariyogāhetvā appasādanīye ṭhāne appasādaṁ upadaṁsitā hoti? </span></div><p><div class=verse-container id=pp2.4:78.2><span>Idhekacco puggalo duppaṭipadāya micchāpaṭipadāya appasādaṁ janeti—</span></div><p><div class=verse-container id=pp2.4:78.3><span>“duppaṭipadā” itipi, “micchāpaṭipadā” itipīti. </span></div><p><div class=verse-container id=pp2.4:78.4><span>Evaṁ puggalo anuvicca pariyogāhetvā appasādanīye ṭhāne appasādaṁ upadaṁsitā hoti. </span></div><p><div class=verse-container id=pp2.4:79.1><span>Kathañca puggalo anuvicca pariyogāhetvā pasādanīye ṭhāne pasādaṁ upadaṁsitā hoti? </span></div><p><div class=verse-container id=pp2.4:79.2><span>Idhekacco puggalo suppaṭipadāya sammāpaṭipadāya pasādaṁ janeti—</span></div><p><div class=verse-container id=pp2.4:79.3><span>“suppaṭipadā” itipi, “sammāpaṭipadā” itipīti. </span></div><p><div class=verse-container id=pp2.4:79.4><span>Evaṁ puggalo anuvicca pariyogāhetvā pasādanīye ṭhāne pasādaṁ upadaṁsitā hoti. </span></div><p><div class=verse-container id=pp2.4:80.1><span>Kathañca puggalo avaṇṇārahassa avaṇṇaṁ bhāsitā hoti bhūtaṁ tacchaṁ kālena, no ca kho vaṇṇārahassa vaṇṇaṁ bhāsitā hoti bhūtaṁ tacchaṁ kālena? </span></div><p><div class=verse-container id=pp2.4:80.2><span>Idhekacco puggalo vaṇṇopi saṁvijjati avaṇṇopi saṁvijjati. </span></div><p><div class=verse-container id=pp2.4:80.3><span>Yo tattha avaṇṇo taṁ bhaṇati bhūtaṁ tacchaṁ kālena, yo tattha vaṇṇo taṁ na bhaṇati bhūtaṁ tacchaṁ kālena. </span></div><p><div class=verse-container id=pp2.4:80.4><span>Evaṁ puggalo avaṇṇārahassa avaṇṇaṁ bhāsitā hoti bhūtaṁ tacchaṁ kālena, no ca kho vaṇṇārahassa vaṇṇaṁ bhāsitā hoti bhūtaṁ tacchaṁ kālena. </span></div><p><div class=verse-container id=pp2.4:81.1><span>Kathañca puggalo vaṇṇārahassa vaṇṇaṁ bhāsitā hoti bhūtaṁ tacchaṁ kālena, no ca kho avaṇṇārahassa avaṇṇaṁ bhāsitā hoti bhūtaṁ tacchaṁ kālena? </span></div><p><div class=verse-container id=pp2.4:81.2><span>Idhekacco puggalo vaṇṇopi saṁvijjati avaṇṇopi saṁvijjati. </span></div><p><div class=verse-container id=pp2.4:81.3><span>Yo tattha vaṇṇo taṁ bhaṇati bhūtaṁ tacchaṁ kālena, yo tattha avaṇṇo taṁ na bhaṇati bhūtaṁ tacchaṁ kālena. </span></div><p><div class=verse-container id=pp2.4:81.4><span>Evaṁ puggalo vaṇṇārahassa vaṇṇaṁ bhāsitā hoti bhūtaṁ tacchaṁ kālena, no ca kho avaṇṇārahassa avaṇṇaṁ bhāsitā hoti bhūtaṁ tacchaṁ kālena. </span></div><p><div class=verse-container id=pp2.4:82.1><span>Kathañca puggalo avaṇṇārahassa ca avaṇṇaṁ bhāsitā hoti bhūtaṁ tacchaṁ kālena, vaṇṇārahassa ca vaṇṇaṁ bhāsitā hoti bhūtaṁ tacchaṁ kālena? </span></div><p><div class=verse-container id=pp2.4:82.2><span>Idhekacco puggalo vaṇṇopi saṁvijjati avaṇṇopi saṁvijjati. </span></div><p><div class=verse-container id=pp2.4:82.3><span>Yo tattha avaṇṇo taṁ bhaṇati bhūtaṁ tacchaṁ kālena, yopi tattha vaṇṇo tampi bhaṇati bhūtaṁ tacchaṁ kālena. </span></div><p><div class=verse-container id=pp2.4:82.4><span>Tatra kālaññū hoti tassa pañhassa veyyākaraṇāya. </span></div><p><div class=verse-container id=pp2.4:82.5><span>Evaṁ puggalo avaṇṇārahassa ca avaṇṇaṁ bhāsitā hoti bhūtaṁ tacchaṁ kālena, vaṇṇārahassa ca vaṇṇaṁ bhāsitā hoti bhūtaṁ tacchaṁ kālena. </span></div><p><div class=verse-container id=pp2.4:83.1><span>Kathañca puggalo neva avaṇṇārahassa avaṇṇaṁ bhāsitā hoti bhūtaṁ tacchaṁ kālena, nopi vaṇṇārahassa vaṇṇaṁ bhāsitā hoti bhūtaṁ tacchaṁ kālena? </span></div><p><div class=verse-container id=pp2.4:83.2><span>Idhekacco puggalo vaṇṇopi saṁvijjati avaṇṇopi saṁvijjati. </span></div><p><div class=verse-container id=pp2.4:83.3><span>Yo tattha avaṇṇo taṁ na bhaṇati bhūtaṁ tacchaṁ kālena, yopi tattha vaṇṇo tampi na bhaṇati bhūtaṁ tacchaṁ kālena. </span></div><p><div class=verse-container id=pp2.4:83.4><span>Upekkhako viharati sato sampajāno. </span></div><p><div class=verse-container id=pp2.4:83.5><span>Evaṁ puggalo neva avaṇṇārahassa avaṇṇaṁ bhāsitā hoti bhūtaṁ tacchaṁ kālena, nopi vaṇṇārahassa vaṇṇaṁ bhāsitā hoti bhūtaṁ tacchaṁ kālena. </span></div><p><div class=verse-container id=pp2.4:84.1><span>Katamo ca puggalo uṭṭhānaphalūpajīvī no puññaphalūpajīvī? </span></div><p><div class=verse-container id=pp2.4:84.2><span>Yassa puggalassa uṭṭhahato ghaṭato vāyamato ājīvo abhinibbattati, no puññato—</span></div><p><div class=verse-container id=pp2.4:84.3><span>ayaṁ vuccati puggalo “uṭṭhānaphalūpajīvī, no puññaphalūpajīvī”. </span></div><p><div class=verse-container id=pp2.4:85.1><span>Katamo ca puggalo puññaphalūpajīvī no uṭṭhānaphalūpajīvī? </span></div><p><div class=verse-container id=pp2.4:85.2><span>Paranimmitavasavattī deve upādāya tatūpari devā puññaphalūpajīvino na uṭṭhānaphalūpajīvino. </span></div><p><div class=verse-container id=pp2.4:86.1><span>Katamo ca puggalo uṭṭhānaphalūpajīvī ca puññaphalūpajīvī ca? </span></div><p><div class=verse-container id=pp2.4:86.2><span>Yassa puggalassa uṭṭhahato ghaṭato vāyamato ājīvo abhinibbattati puññato ca—</span></div><p><div class=verse-container id=pp2.4:86.3><span>ayaṁ vuccati puggalo “uṭṭhānaphalūpajīvī ca puññaphalūpajīvī ca”. </span></div><p><div class=verse-container id=pp2.4:87.1><span>Katamo ca puggalo neva uṭṭhānaphalūpajīvī no puññaphalūpajīvī? </span></div><p><div class=verse-container id=pp2.4:87.2><span>Nerayikā neva uṭṭhānaphalūpajīvino no puññaphalūpajīvino. </span></div><p><div class=verse-container id=pp2.4:88.1><span>Kathañca puggalo tamo hoti tamaparāyano? </span></div><p><div class=verse-container id=pp2.4:88.2><span>Idhekacco puggalo nīce kule paccājāto hoti—</span></div><p><div class=verse-container id=pp2.4:88.3><span>caṇḍālakule vā nesādakule vā venakule vā rathakārakule vā pukkusakule vā dalidde appannapānabhojane kasiravuttike, yattha kasirena ghāsacchādo labbhati. </span></div><p><div class=verse-container id=pp2.4:88.4><span>So ca hoti dubbaṇṇo duddasiko okoṭimako bahvābādho kāṇo vā kuṇī vā khañjo vā pakkhahato vā, na lābhī annassa pānassa vatthassa yānassa mālāgandhavilepanassa seyyāvasathapadīpeyyassa. </span></div><p><div class=verse-container id=pp2.4:88.5><span>So kāyena duccaritaṁ carati, vācāya duccaritaṁ carati, manasā duccaritaṁ carati. </span></div><p><div class=verse-container id=pp2.4:88.6><span>So kāyena duccaritaṁ caritvā vācāya duccaritaṁ caritvā manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati. </span></div><p><div class=verse-container id=pp2.4:88.7><span>Evaṁ puggalo tamo hoti tamaparāyano. </span></div><p><div class=verse-container id=pp2.4:89.1><span>Kathañca puggalo tamo hoti jotiparāyano? </span></div><p><div class=verse-container id=pp2.4:89.2><span>Idhekacco puggalo nīce kule paccājāto hoti—</span></div><p><div class=verse-container id=pp2.4:89.3><span>caṇḍālakule vā nesādakule vā venakule vā rathakārakule vā pukkusakule vā dalidde appannapānabhojane kasiravuttike, yattha kasirena ghāsacchādo labbhati. </span></div><p><div class=verse-container id=pp2.4:89.4><span>So ca hoti dubbaṇṇo duddasiko okoṭimako bahvābādho kāṇo vā kuṇī vā khañjo vā pakkhahato vā, na lābhī annassa pānassa vatthassa yānassa mālāgandhavilepanassa seyyāvasathapadīpeyyassa. </span></div><p><div class=verse-container id=pp2.4:89.5><span>So kāyena sucaritaṁ carati, vācāya sucaritaṁ carati, manasā sucaritaṁ carati. </span></div><p><div class=verse-container id=pp2.4:89.6><span>So kāyena sucaritaṁ caritvā vācāya sucaritaṁ caritvā manasā sucaritaṁ caritvā kāyassa bhedā paraṁ maraṇā sugatiṁ saggaṁ lokaṁ upapajjati. </span></div><p><div class=verse-container id=pp2.4:89.7><span>Evaṁ puggalo tamo hoti jotiparāyano. </span></div><p><div class=verse-container id=pp2.4:90.1><span>Kathañca puggalo joti hoti tamaparāyano? </span></div><p><div class=verse-container id=pp2.4:90.2><span>Idhekacco puggalo ucce kule paccājāto hoti—</span></div><p><div class=verse-container id=pp2.4:90.3><span>khattiyamahāsālakule vā brāhmaṇamahāsālakule vā gahapatimahāsālakule vā aḍḍhe mahaddhane mahābhoge pahūtajātarūparajate pahūtavittūpakaraṇe pahūtadhanadhaññe. </span></div><p><div class=verse-container id=pp2.4:90.4><span>So ca hoti abhirūpo dassanīyo pāsādiko paramāya vaṇṇapokkharatāya samannāgato, lābhī annassa pānassa vatthassa yānassa mālāgandhavilepanassa seyyāvasathapadīpeyyassa. </span></div><p><div class=verse-container id=pp2.4:90.5><span>So kāyena duccaritaṁ carati, vācāya duccaritaṁ carati, manasā duccaritaṁ carati. </span></div><p><div class=verse-container id=pp2.4:90.6><span>So kāyena duccaritaṁ caritvā vācāya duccaritaṁ caritvā manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati. </span></div><p><div class=verse-container id=pp2.4:90.7><span>Evaṁ puggalo joti hoti tamaparāyano. </span></div><p><div class=verse-container id=pp2.4:91.1><span>Kathañca puggalo joti hoti jotiparāyano? </span></div><p><div class=verse-container id=pp2.4:91.2><span>Idhekacco puggalo ucce kule paccājāto hoti—</span></div><p><div class=verse-container id=pp2.4:91.3><span>khattiyamahāsālakule vā brāhmaṇamahāsālakule vā gahapatimahāsālakule vā aḍḍhe mahaddhane mahābhoge pahūtajātarūparajate pahūtavittūpakaraṇe pahūtadhanadhaññe. </span></div><p><div class=verse-container id=pp2.4:91.4><span>So ca hoti abhirūpo dassanīyo pāsādiko paramāya vaṇṇapokkharatāya samannāgato, lābhī annassa pānassa vatthassa yānassa mālāgandhavilepanassa seyyāvasathapadīpeyyassa. </span></div><p><div class=verse-container id=pp2.4:91.5><span>So kāyena sucaritaṁ carati, vācāya sucaritaṁ carati, manasā sucaritaṁ carati. </span></div><p><div class=verse-container id=pp2.4:91.6><span>So kāyena sucaritaṁ caritvā vācāya sucaritaṁ caritvā manasā sucaritaṁ caritvā kāyassa bhedā paraṁ maraṇā sugatiṁ saggaṁ lokaṁ upapajjati. </span></div><p><div class=verse-container id=pp2.4:91.7><span>Evaṁ puggalo joti hoti jotiparāyano. </span></div><p><div class=verse-container id=pp2.4:92.1><span>Kathañca puggalo oṇatoṇato hoti …pe… </span></div><p><div class=verse-container id=pp2.4:92.2><span>evaṁ puggalo oṇatoṇato hoti. </span></div><p><div class=verse-container id=pp2.4:93.1><span>Kathañca puggalo oṇatuṇṇato hoti …pe… </span></div><p><div class=verse-container id=pp2.4:93.2><span>evaṁ puggalo oṇatuṇṇato hoti. </span></div><p><div class=verse-container id=pp2.4:94.1><span>Kathañca puggalo uṇṇatoṇato hoti …pe… </span></div><p><div class=verse-container id=pp2.4:94.2><span>evaṁ puggalo uṇṇatoṇato hoti. </span></div><p><div class=verse-container id=pp2.4:95.1><span>Kathañca puggalo uṇṇatuṇṇato hoti …pe… </span></div><p><div class=verse-container id=pp2.4:95.2><span>evaṁ puggalo uṇṇatuṇṇato hoti. </span></div><p><div class=verse-container id=pp2.4:96.1><span>Tattha katame cattāro rukkhūpamā puggalā? </span></div><p><div class=verse-container id=pp2.4:96.2><span>Cattāro rukkhā—</span></div><p><div class=verse-container id=pp2.4:96.3><span>pheggu sāraparivāro, sāro phegguparivāro, pheggu phegguparivāro, sāro sāraparivāro. </span></div><p><div class=verse-container id=pp2.4:96.4><span>Evamevaṁ cattārome rukkhūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:96.5><span>Katame cattāro? </span></div><p><div class=verse-container id=pp2.4:96.6><span>Pheggu sāraparivāro, sāro phegguparivāro, pheggu phegguparivāro, sāro sāraparivāro. </span></div><p><div class=verse-container id=pp2.4:97.1><span>Kathañca puggalo pheggu hoti sāraparivāro? </span></div><p><div class=verse-container id=pp2.4:97.2><span>Idhekacco puggalo dussīlo hoti pāpadhammo, parisā ca khvassa hoti sīlavatī kalyāṇadhammā. </span></div><p><div class=verse-container id=pp2.4:97.3><span>Evaṁ puggalo pheggu hoti sāraparivāro. </span></div><p><div class=verse-container id=pp2.4:97.4><span>Seyyathāpi so rukkho pheggu sāraparivāro, tathūpamo ayaṁ puggalo. </span></div><p><div class=verse-container id=pp2.4:98.1><span>Kathañca puggalo sāro hoti phegguparivāro? </span></div><p><div class=verse-container id=pp2.4:98.2><span>Idhekacco puggalo sīlavā hoti kalyāṇadhammo, parisā ca khvassa hoti dussīlā pāpadhammā. </span></div><p><div class=verse-container id=pp2.4:98.3><span>Evaṁ puggalo sāro hoti phegguparivāro. </span></div><p><div class=verse-container id=pp2.4:98.4><span>Seyyathāpi so rukkho sāro phegguparivāro, tathūpamo ayaṁ puggalo. </span></div><p><div class=verse-container id=pp2.4:99.1><span>Kathañca puggalo pheggu hoti phegguparivāro? </span></div><p><div class=verse-container id=pp2.4:99.2><span>Idhekacco puggalo dussīlo hoti pāpadhammo, parisāpissa hoti dussīlā pāpadhammā. </span></div><p><div class=verse-container id=pp2.4:99.3><span>Evaṁ puggalo pheggu hoti phegguparivāro. </span></div><p><div class=verse-container id=pp2.4:99.4><span>Seyyathāpi so rukkho pheggu phegguparivāro, tathūpamo ayaṁ puggalo. </span></div><p><div class=verse-container id=pp2.4:100.1><span>Kathañca puggalo sāro hoti sāraparivāro? </span></div><p><div class=verse-container id=pp2.4:100.2><span>Idhekacco puggalo sīlavā hoti kalyāṇadhammo, parisāpissa hoti sīlavatī kalyāṇadhammā. </span></div><p><div class=verse-container id=pp2.4:100.3><span>Evaṁ puggalo sāro hoti sāraparivāro. </span></div><p><div class=verse-container id=pp2.4:100.4><span>Seyyathāpi so rukkho sāro sāraparivāro, tathūpamo ayaṁ puggalo. </span></div><p><div class=verse-container id=pp2.4:101.1><span>Ime cattāro rukkhūpamā puggalā santo saṁvijjamānā lokasmiṁ. </span></div><p><div class=verse-container id=pp2.4:102.1><span>Katamo ca puggalo rūpappamāṇo rūpappasanno? </span></div><p><div class=verse-container id=pp2.4:102.2><span>Idhekacco puggalo ārohaṁ vā passitvā pariṇāhaṁ vā passitvā saṇṭhānaṁ vā passitvā pāripūriṁ vā passitvā tattha pamāṇaṁ gahetvā pasādaṁ janeti. </span></div><p><div class=verse-container id=pp2.4:102.3><span>Ayaṁ vuccati puggalo rūpappamāṇo rūpappasanno. </span></div><p><div class=verse-container id=pp2.4:103.1><span>Katamo ca puggalo ghosappamāṇo ghosappasanno? </span></div><p><div class=verse-container id=pp2.4:103.2><span>Idhekacco puggalo paravaṇṇanāya parathomanāya parapasaṁsanāya paravaṇṇahārikāya tattha pamāṇaṁ gahetvā pasādaṁ janeti. </span></div><p><div class=verse-container id=pp2.4:103.3><span>Ayaṁ vuccati puggalo ghosappamāṇo ghosappasanno. </span></div><p><div class=verse-container id=pp2.4:104.1><span>Katamo ca puggalo lūkhappamāṇo lūkhappasanno? </span></div><p><div class=verse-container id=pp2.4:104.2><span>Idhekacco puggalo cīvaralūkhaṁ vā passitvā pattalūkhaṁ vā passitvā senāsanalūkhaṁ vā passitvā vividhaṁ vā dukkarakārikaṁ passitvā tattha pamāṇaṁ gahetvā pasādaṁ janeti. </span></div><p><div class=verse-container id=pp2.4:104.3><span>Ayaṁ vuccati puggalo lūkhappamāṇo lūkhappasanno. </span></div><p><div class=verse-container id=pp2.4:105.1><span>Katamo ca puggalo dhammappamāṇo dhammappasanno? </span></div><p><div class=verse-container id=pp2.4:105.2><span>Idhekacco puggalo sīlaṁ vā passitvā samādhiṁ vā passitvā paññaṁ vā passitvā tattha pamāṇaṁ gahetvā pasādaṁ janeti. </span></div><p><div class=verse-container id=pp2.4:105.3><span>Ayaṁ vuccati puggalo dhammappamāṇo dhammappasanno. </span></div><p><div class=verse-container id=pp2.4:106.1><span>Kathañca puggalo attahitāya paṭipanno hoti no parahitāya? </span></div><p><div class=verse-container id=pp2.4:106.2><span>Idhekacco puggalo attanā sīlasampanno hoti, no paraṁ sīlasampadāya samādapeti; </span></div><p><div class=verse-container id=pp2.4:106.3><span>attanā samādhisampanno hoti, no paraṁ samādhisampadāya samādapeti; </span></div><p><div class=verse-container id=pp2.4:106.4><span>attanā paññāsampanno hoti, no paraṁ paññāsampadāya samādapeti; </span></div><p><div class=verse-container id=pp2.4:106.5><span>attanā vimuttisampanno hoti, no paraṁ vimuttisampadāya samādapeti; </span></div><p><div class=verse-container id=pp2.4:106.6><span>attanā vimuttiñāṇadassanasampanno hoti, no paraṁ vimuttiñāṇadassanasampadāya samādapeti. </span></div><p><div class=verse-container id=pp2.4:106.7><span>Evaṁ puggalo attahitāya paṭipanno hoti no parahitāya. </span></div><p><div class=verse-container id=pp2.4:107.1><span>Kathañca puggalo parahitāya paṭipanno hoti no attahitāya? </span></div><p><div class=verse-container id=pp2.4:107.2><span>Idhekacco puggalo attanā na sīlasampanno hoti, paraṁ sīlasampadāya samādapeti; </span></div><p><div class=verse-container id=pp2.4:107.3><span>attanā na samādhisampanno hoti, paraṁ samādhisampadāya samādapeti; </span></div><p><div class=verse-container id=pp2.4:107.4><span>attanā na paññāsampanno hoti, paraṁ paññāsampadāya samādapeti; </span></div><p><div class=verse-container id=pp2.4:107.5><span>attanā na vimuttisampanno hoti, paraṁ vimuttisampadāya samādapeti; </span></div><p><div class=verse-container id=pp2.4:107.6><span>attanā na vimuttiñāṇadassanasampanno hoti, paraṁ vimuttiñāṇadassanasampadāya samādapeti. </span></div><p><div class=verse-container id=pp2.4:107.7><span>Evaṁ puggalo parahitāya paṭipanno hoti no attahitāya. </span></div><p><div class=verse-container id=pp2.4:108.1><span>Kathañca puggalo attahitāya ceva paṭipanno hoti parahitāya ca? </span></div><p><div class=verse-container id=pp2.4:108.2><span>Idhekacco puggalo attanā ca sīlasampanno hoti, parañca sīlasampadāya samādapeti; </span></div><p><div class=verse-container id=pp2.4:108.3><span>attanā ca samādhisampanno hoti, parañca samādhisampadāya samādapeti; </span></div><p><div class=verse-container id=pp2.4:108.4><span>attanā ca paññāsampanno hoti, parañca paññāsampadāya samādapeti; </span></div><p><div class=verse-container id=pp2.4:108.5><span>attanā ca vimuttisampanno hoti, parañca vimuttisampadāya samādapeti; </span></div><p><div class=verse-container id=pp2.4:108.6><span>attanā ca vimuttiñāṇadassanasampanno hoti, parañca vimuttiñāṇadassanasampadāya samādapeti. </span></div><p><div class=verse-container id=pp2.4:108.7><span>Evaṁ puggalo attahitāya ceva paṭipanno hoti parahitāya ca. </span></div><p><div class=verse-container id=pp2.4:109.1><span>Kathañca puggalo neva attahitāya paṭipanno hoti no parahitāya? </span></div><p><div class=verse-container id=pp2.4:109.2><span>Idhekacco puggalo attanā na sīlasampanno hoti, no paraṁ sīlasampadāya samādapeti; </span></div><p><div class=verse-container id=pp2.4:109.3><span>attanā na samādhisampanno hoti, no paraṁ samādhisampadāya samādapeti; </span></div><p><div class=verse-container id=pp2.4:109.4><span>attanā na paññāsampanno hoti, no paraṁ paññāsampadāya samādapeti; </span></div><p><div class=verse-container id=pp2.4:109.5><span>attanā na vimuttisampanno hoti, no paraṁ vimuttisampadāya samādapeti; </span></div><p><div class=verse-container id=pp2.4:109.6><span>attanā na vimuttiñāṇadassanasampanno hoti, no paraṁ vimuttiñāṇadassanasampadāya samādapeti. </span></div><p><div class=verse-container id=pp2.4:109.7><span>Evaṁ puggalo neva attahitāya paṭipanno hoti no parahitāya. </span></div><p><div class=verse-container id=pp2.4:110.1><span>Kathañca puggalo attantapo hoti attaparitāpanānuyogamanuyutto? </span></div><p><div class=verse-container id=pp2.4:110.2><span>Idhekacco puggalo acelako hoti muttācāro hatthāpalekhano, naehibhaddantiko natiṭṭhabhaddantiko nābhihaṭaṁ na uddissakataṁ na nimantanaṁ sādiyati, so na kumbhimukhā paṭiggaṇhāti na kaḷopimukhā paṭiggaṇhāti, na eḷakamantaraṁ na daṇḍamantaraṁ na musalamantaraṁ na dvinnaṁ bhuñjamānānaṁ na gabbhiniyā na pāyamānāya na purisantaragatāya, na saṅkittīsu na yattha sā upaṭṭhito hoti na yattha makkhikā saṇḍasaṇḍacārinī, na macchaṁ na maṁsaṁ na suraṁ na merayaṁ na thusodakaṁ pivati. </span></div><p><div class=verse-container id=pp2.4:110.3><span>So ekāgāriko vā hoti ekālopiko, dvāgāriko vā hoti dvālopiko …pe… </span></div><p><div class=verse-container id=pp2.4:110.4><span>sattāgāriko vā hoti sattālopiko; </span></div><p><div class=verse-container id=pp2.4:110.5><span>ekissāpi dattiyā yāpeti, dvīhipi dattīhi yāpeti …pe… </span></div><p><div class=verse-container id=pp2.4:110.6><span>sattahipi dattīhi yāpeti; </span></div><p><div class=verse-container id=pp2.4:110.7><span>ekāhikampi āhāraṁ āhāreti, dvīhikampi āhāraṁ āhāreti …pe… </span></div><p><div class=verse-container id=pp2.4:110.8><span>sattāhikampi āhāraṁ āhāreti. </span></div><p><div class=verse-container id=pp2.4:110.9><span>Iti evarūpaṁ aḍḍhamāsikampi pariyāyabhattabhojanānuyogamanuyutto viharati. </span></div><p><div class=verse-container id=pp2.4:110.10><span>So sākabhakkho vā hoti sāmākabhakkho vā hoti nīvārabhakkho vā hoti daddulabhakkho vā hoti haṭabhakkho vā hoti kaṇabhakkho vā hoti ācāmabhakkho vā hoti piññākabhakkho vā hoti tiṇabhakkho vā hoti gomayabhakkho vā hoti, vanamūlaphalāhāro yāpeti pavattaphalabhojī. </span></div><p><div class=verse-container id=pp2.4:110.11><span>So sāṇānipi dhāreti masāṇānipi dhāreti chavadussānipi dhāreti paṁsukūlānipi dhāreti tirīṭānipi dhāreti ajinampi dhāreti ajinakkhipampi dhāreti kusacīrampi dhāreti vākacīrampi dhāreti phalakacīrampi dhāreti kesakambalampi dhāreti vāḷakambalampi dhāreti ulūkapakkhampi dhāreti, kesamassulocakopi hoti kesamassulocanānuyogamanuyutto, ubbhaṭṭhakopi hoti āsanapaṭikkhitto, ukkuṭikopi hoti ukkuṭikappadhānamanuyutto, kaṇṭakāpassayikopi hoti kaṇṭakāpassaye seyyaṁ kappeti, sāyatatiyakampi udakorohanānuyogamanuyutto viharati. </span></div><p><div class=verse-container id=pp2.4:110.12><span>Iti evarūpaṁ anekavihitaṁ kāyassa ātāpanaparitāpanānuyogamanuyutto viharati. </span></div><p><div class=verse-container id=pp2.4:110.13><span>Evaṁ puggalo attantapo hoti attaparitāpanānuyogamanuyutto. </span></div><p><div class=verse-container id=pp2.4:111.1><span>Kathañca puggalo parantapo hoti paraparitāpanānuyogamanuyutto? </span></div><p><div class=verse-container id=pp2.4:111.2><span>Idhekacco puggalo orabbhiko hoti sūkariko sākuṇiko māgaviko luddo macchaghātako coro coraghātako goghātako bandhanāgāriko, ye vā panaññepi keci kurūrakammantā. </span></div><p><div class=verse-container id=pp2.4:111.3><span>Evaṁ puggalo parantapo hoti paraparitāpanānuyogamanuyutto. </span></div><p><div class=verse-container id=pp2.4:112.1><span>Kathañca puggalo attantapo ca hoti attaparitāpanānuyogamanuyutto, parantapo ca paraparitāpanānuyogamanuyutto? </span></div><p><div class=verse-container id=pp2.4:112.2><span>Idhekacco puggalo rājā vā hoti khattiyo muddhāvasitto brāhmaṇo vā mahāsālo. </span></div><p><div class=verse-container id=pp2.4:112.3><span>So puratthimena nagarassa navaṁ sandhāgāraṁ kārāpetvā kesamassuṁ ohāretvā kharājinaṁ nivāsetvā sappitelena kāyaṁ abbhañjitvā migavisāṇena piṭṭhiṁ kaṇḍuvamāno sandhāgāraṁ pavisati saddhiṁ mahesiyā brāhmaṇena ca purohitena. </span></div><p><div class=verse-container id=pp2.4:112.4><span>So tattha anantarahitāya bhūmiyā haritupalittāya seyyaṁ kappeti. </span></div><p><div class=verse-container id=pp2.4:112.5><span>Ekissā gāviyā sarūpavacchāya yaṁ ekasmiṁ thane khīraṁ hoti tena rājā yāpeti, yaṁ dutiyasmiṁ thane khīraṁ hoti tena mahesī yāpeti, yaṁ tatiyasmiṁ thane khīraṁ hoti tena brāhmaṇo purohito yāpeti, yaṁ catutthasmiṁ thane khīraṁ hoti tena aggiṁ juhati, avasesena vacchako yāpeti. </span></div><p><div class=verse-container id=pp2.4:112.6><span>So evamāha—</span></div><p><div class=verse-container id=pp2.4:112.7><span>“ettakā usabhā haññantu yaññatthāya, ettakā vacchatarā haññantu yaññatthāya, ettakā vacchatariyo haññantu yaññatthāya, ettakā ajā haññantu yaññatthāya, ettakā urabbhā haññantu yaññatthāya, ettakā assā haññantu yaññatthāya ettakā rukkhā chijjantu yūpatthāya, ettakā dabbhā lūyantu barihisatthāyā”ti. </span></div><p><div class=verse-container id=pp2.4:112.8><span>Yepissa te honti dāsāti vā pessāti vā kammakarāti vā, tepi daṇḍatajjitā bhayatajjitā assumukhā rudamānā parikammāni karonti. </span></div><p><div class=verse-container id=pp2.4:112.9><span>Evaṁ puggalo attantapo ca hoti attaparitāpanānuyogamanuyutto, parantapo ca paraparitāpanānuyogamanuyutto. </span></div><p><div class=verse-container id=pp2.4:113.1><span>Kathañca puggalo neva attantapo ca hoti na attaparitāpanānuyogamanuyutto, na parantapo na paraparitāpanānuyogamanuyutto? </span></div><p><div class=verse-container id=pp2.4:113.2><span>So anattantapo aparantapo diṭṭheva dhamme nicchāto nibbuto sītībhūto sukhappaṭisaṁvedī brahmabhūtena attanā viharati. </span></div><p><div class=verse-container id=pp2.4:114.1><span>Idha tathāgato loke uppajjati arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā. </span></div><p><div class=verse-container id=pp2.4:114.2><span>So imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā pavedeti. </span></div><p><div class=verse-container id=pp2.4:114.3><span>So dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāseti. </span></div><p><div class=verse-container id=pp2.4:114.4><span>Taṁ dhammaṁ suṇāti gahapati vā gahapatiputto vā aññatarasmiṁ vā kule paccājāto. </span></div><p><div class=verse-container id=pp2.4:114.5><span>So taṁ dhammaṁ sutvā tathāgate saddhaṁ paṭilabhati. </span></div><p><div class=verse-container id=pp2.4:114.6><span>So tena saddhāpaṭilābhena samannāgato iti paṭisañcikkhati—</span></div><p><div class=verse-container id=pp2.4:114.7><span>“sambādho gharāvāso rajāpatho, abbhokāso pabbajjā. </span></div><p><div class=verse-container id=pp2.4:114.8><span>Nayidaṁ sukaraṁ agāraṁ ajjhāvasatā ekantaparipuṇṇaṁ ekantaparisuddhaṁ saṅkhalikhitaṁ brahmacariyaṁ carituṁ. </span></div><p><div class=verse-container id=pp2.4:114.9><span>Yannūnāhaṁ kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajeyyan”ti. </span></div><p><div class=verse-container id=pp2.4:114.10><span>So aparena samayena appaṁ vā bhogakkhandhaṁ pahāya mahantaṁ vā bhogakkhandhaṁ pahāya appaṁ vā ñātiparivaṭṭaṁ pahāya mahantaṁ vā ñātiparivaṭṭaṁ pahāya kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajati. </span></div><p><div class=verse-container id=pp2.4:115.1><span>So evaṁ pabbajito samāno bhikkhūnaṁ sikkhāsājīvasamāpanno pāṇātipātaṁ pahāya pāṇātipātā paṭivirato hoti nihitadaṇḍo nihitasattho lajjī dayāpanno sabbapāṇabhūtahitānukampī viharati. </span></div><p><div class=verse-container id=pp2.4:116.1><span>Adinnādānaṁ pahāya adinnādānā paṭivirato hoti dinnādāyī dinnapāṭikaṅkhī, athenena sucibhūtena attanā viharati. </span></div><p><div class=verse-container id=pp2.4:117.1><span>Abrahmacariyaṁ pahāya brahmacārī hoti ārācārī paṭivirato methunā gāmadhammā. </span></div><p><div class=verse-container id=pp2.4:118.1><span>Musāvādaṁ pahāya musāvādā paṭivirato hoti saccavādī saccasandho theto paccayiko avisaṁvādako lokassa. </span></div><p><div class=verse-container id=pp2.4:119.1><span>Pisuṇaṁ vācaṁ pahāya pisuṇāya vācāya paṭivirato hoti, ito sutvā na amutra akkhātā imesaṁ bhedāya, amutra vā sutvā na imesaṁ akkhātā amūsaṁ bhedāya. </span></div><p><div class=verse-container id=pp2.4:119.2><span>Iti bhinnānaṁ vā sandhātā sahitānaṁ vā anuppadātā samaggārāmo samaggarato samagganandī samaggakaraṇiṁ vācaṁ bhāsitā hoti. </span></div><p><div class=verse-container id=pp2.4:120.1><span>Pharusaṁ vācaṁ pahāya pharusāya vācāya paṭivirato hoti. </span></div><p><div class=verse-container id=pp2.4:120.2><span>Yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā tathārūpiṁ vācaṁ bhāsitā hoti. </span></div><p><div class=verse-container id=pp2.4:121.1><span>Samphappalāpaṁ pahāya samphappalāpā paṭivirato hoti, kālavādī bhūtavādī atthavādī dhammavādī vinayavādī nidhānavatiṁ vācaṁ bhāsitā kālena sāpadesaṁ pariyantavatiṁ atthasaṁhitaṁ. </span></div><p><div class=verse-container id=pp2.4:122.1><span>So bījagāmabhūtagāmasamārambhā paṭivirato hoti, ekabhattiko hoti rattūparato virato vikālabhojanā, naccagītavāditavisūkadassanā paṭivirato hoti, mālāgandhavilepanadhāraṇamaṇḍanavibhūsanaṭṭhānā paṭivirato hoti, uccāsayanamahāsayanā paṭivirato hoti, jātarūparajatapaṭiggahaṇā paṭivirato hoti. </span></div><p><div class=verse-container id=pp2.4:123.1><span>Āmakadhaññapaṭiggahaṇā paṭivirato hoti, āmakamaṁsapaṭiggahaṇā paṭivirato hoti, itthikumārikāpaṭiggahaṇā paṭivirato hoti, dāsidāsapaṭiggahaṇā paṭivirato hoti, ajeḷakapaṭiggahaṇā paṭivirato hoti, kukkuṭasūkarapaṭiggahaṇā paṭivirato hoti, hatthigavāssavaḷavapaṭiggahaṇā paṭivirato hoti, khettavatthupaṭiggahaṇā paṭivirato hoti, dūteyyapahiṇagamanānuyogā paṭivirato hoti, kayavikkayā paṭivirato hoti, tulākūṭakaṁsakūṭamānakūṭā paṭivirato hoti, ukkoṭanavañcananikatisāciyogā paṭivirato hoti, chedanavadhabandhanaviparāmosaālopasahasākārā paṭivirato hoti. </span></div><p><div class=verse-container id=pp2.4:124.1><span>So santuṭṭho hoti kāyaparihārikena cīvarena kucchiparihārikena piṇḍapātena. </span></div><p><div class=verse-container id=pp2.4:124.2><span>So yena yeneva pakkamati samādāyeva pakkamati, seyyathāpi nāma pakkhī sakuṇo yena yeneva ḍeti sapattabhārova ḍeti. </span></div><p><div class=verse-container id=pp2.4:124.3><span>Evamevaṁ bhikkhu santuṭṭho hoti kāyaparihārikena cīvarena kucchiparihārikena piṇḍapātena. </span></div><p><div class=verse-container id=pp2.4:124.4><span>So yena yeneva pakkamati samādāyeva pakkamati. </span></div><p><div class=verse-container id=pp2.4:124.5><span>So iminā ariyena sīlakkhandhena samannāgato ajjhattaṁ anavajjasukhaṁ paṭisaṁvedeti. </span></div><p><div class=verse-container id=pp2.4:125.1><span>So cakkhunā rūpaṁ disvā na nimittaggāhī hoti nānubyañjanaggāhī. </span></div><p><div class=verse-container id=pp2.4:125.2><span>Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati; </span></div><p><div class=verse-container id=pp2.4:125.3><span>sotena saddaṁ sutvā …pe… </span></div><p><div class=verse-container id=pp2.4:125.4><span>ghānena gandhaṁ ghāyitvā …pe… </span></div><p><div class=verse-container id=pp2.4:125.5><span>jivhāya rasaṁ sāyitvā …pe… </span></div><p><div class=verse-container id=pp2.4:125.6><span>kāyena phoṭṭhabbaṁ phusitvā …pe… </span></div><p><div class=verse-container id=pp2.4:125.7><span>manasā dhammaṁ viññāya na nimittaggāhī hoti nānubyañjanaggāhī. </span></div><p><div class=verse-container id=pp2.4:125.8><span>Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati, rakkhati manindriyaṁ, manindriye saṁvaraṁ āpajjati. </span></div><p><div class=verse-container id=pp2.4:125.9><span>So iminā ariyena indriyasaṁvarena samannāgato ajjhattaṁ abyāsekasukhaṁ paṭisaṁvedeti. </span></div><p><div class=verse-container id=pp2.4:126.1><span>So abhikkante paṭikkante sampajānakārī hoti, ālokite vilokite sampajānakārī hoti, samiñjite pasārite sampajānakārī hoti, saṅghāṭipattacīvaradhāraṇe sampajānakārī hoti, asite pīte khāyite sāyite sampajānakārī hoti, uccārapassāvakamme sampajānakārī hoti, gate ṭhite nisinne sutte jāgarite bhāsite tuṇhībhāve sampajānakārī hoti. </span></div><p><div class=verse-container id=pp2.4:127.1><span>So iminā ca ariyena sīlakkhandhena samannāgato iminā ca ariyena indriyasaṁvarena samannāgato iminā ca ariyena satisampajaññena samannāgato imāya ca ariyāya santuṭṭhiyā samannāgato vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ. </span></div><p><div class=verse-container id=pp2.4:127.2><span>So pacchābhattaṁ piṇḍapātapaṭikkanto nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. </span></div><p><div class=verse-container id=pp2.4:127.3><span>So abhijjhaṁ loke pahāya vigatābhijjhena cetasā viharati, abhijjhāya cittaṁ parisodheti; </span></div><p><div class=verse-container id=pp2.4:127.4><span>byāpādapadosaṁ pahāya abyāpannacitto viharati sabbapāṇabhūtahitānukampī, byāpādapadosā cittaṁ parisodheti; </span></div><p><div class=verse-container id=pp2.4:127.5><span>thinamiddhaṁ pahāya vigatathinamiddho viharati ālokasaññī sato sampajāno, thinamiddhā cittaṁ parisodheti; </span></div><p><div class=verse-container id=pp2.4:127.6><span>uddhaccakukkuccaṁ pahāya anuddhato viharati ajjhattaṁ vūpasantacitto, uddhaccakukkuccā cittaṁ parisodheti; </span></div><p><div class=verse-container id=pp2.4:127.7><span>vicikicchaṁ pahāya tiṇṇavicikiccho viharati akathaṅkathī kusalesu dhammesu, vicikicchāya cittaṁ parisodheti. </span></div><p><div class=verse-container id=pp2.4:128.1><span>So ime pañca nīvaraṇe pahāya cetaso upakkilese paññāya dubbalīkaraṇe vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati; </span></div><p><div class=verse-container id=pp2.4:128.2><span>vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati; </span></div><p><div class=verse-container id=pp2.4:128.3><span>pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti, yaṁ taṁ ariyā ācikkhanti—“upekkhako satimā sukhavihārī”ti tatiyaṁ jhānaṁ upasampajja viharati; </span></div><p><div class=verse-container id=pp2.4:128.4><span>sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati. </span></div><p><div class=verse-container id=pp2.4:129.1><span>So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte pubbenivāsānussatiñāṇāya cittaṁ abhininnāmeti. </span></div><p><div class=verse-container id=pp2.4:129.2><span>So anekavihitaṁ pubbenivāsaṁ anussarati, seyyathidaṁ—</span></div><p><div class=verse-container id=pp2.4:129.3><span>ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo tiṁsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe—</span></div><p><div class=verse-container id=pp2.4:129.4><span>“amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto, so tato cuto amutra udapādiṁ; </span></div><p><div class=verse-container id=pp2.4:129.5><span>tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto, so tato cuto idhūpapanno”ti. </span></div><p><div class=verse-container id=pp2.4:129.6><span>Iti sākāraṁ sauddesaṁ anekavihitaṁ pubbenivāsaṁ anussarati. </span></div><p><div class=verse-container id=pp2.4:130.1><span>So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte sattānaṁ cutūpapātañāṇāya cittaṁ abhininnāmeti. </span></div><p><div class=verse-container id=pp2.4:130.2><span>So dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe, sugate duggate yathākammūpage satte pajānāti—</span></div><p><div class=verse-container id=pp2.4:130.3><span>“ime vata bhonto sattā kāyaduccaritena samannāgatā, vacīduccaritena samannāgatā, manoduccaritena samannāgatā, ariyānaṁ upavādakā, micchādiṭṭhikā micchādiṭṭhikammasamādānā. </span></div><p><div class=verse-container id=pp2.4:130.4><span>Te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā. </span></div><p><div class=verse-container id=pp2.4:130.5><span>Ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā. </span></div><p><div class=verse-container id=pp2.4:130.6><span>Te kāyassa bhedā paraṁ maraṇā sugatiṁ saggaṁ lokaṁ upapannā”ti. </span></div><p><div class=verse-container id=pp2.4:130.7><span>So iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe, sugate duggate yathākammūpage satte pajānāti. </span></div><p><div class=verse-container id=pp2.4:131.1><span>So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte āsavānaṁ khayañāṇāya cittaṁ abhininnāmeti. </span></div><p><div class=verse-container id=pp2.4:131.2><span>So “idaṁ dukkhan”ti yathābhūtaṁ pajānāti, “ayaṁ dukkhasamudayo”ti yathābhūtaṁ pajānāti, “ayaṁ dukkhanirodho”ti yathābhūtaṁ pajānāti, “ayaṁ dukkhanirodhagāminī paṭipadā”ti yathābhūtaṁ pajānāti, </span></div><p><div class=verse-container id=pp2.4:131.3><span>“ime āsavā”ti yathābhūtaṁ pajānāti, “ayaṁ āsavasamudayo”ti yathābhūtaṁ pajānāti, “ayaṁ āsavanirodho”ti yathābhūtaṁ pajānāti, “ayaṁ āsavanirodhagāminī paṭipadā”ti yathābhūtaṁ pajānāti. </span></div><p><div class=verse-container id=pp2.4:131.4><span>Tassa evaṁ jānato evaṁ passato kāmāsavāpi cittaṁ vimuccati, bhavāsavāpi cittaṁ vimuccati, avijjāsavāpi cittaṁ vimuccati. </span></div><p><div class=verse-container id=pp2.4:131.5><span>Vimuttasmiṁ vimuttamiti ñāṇaṁ hoti. </span></div><p><div class=verse-container id=pp2.4:131.6><span>“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti pajānāti. </span></div><p><div class=verse-container id=pp2.4:131.7><span>Evaṁ puggalo neva attantapo ca hoti na attaparitāpanānuyogamanuyutto, na parantapo na paraparitāpanānuyogamanuyutto. </span></div><p><div class=verse-container id=pp2.4:131.8><span>So anattantapo aparantapo diṭṭheva dhamme nicchāto nibbuto sītībhūto sukhappaṭisaṁvedī brahmabhūtena attanā viharati. </span></div><p><div class=verse-container id=pp2.4:132.1><span>Katamo ca puggalo sarāgo? </span></div><p><div class=verse-container id=pp2.4:132.2><span>Yassa puggalassa rāgo appahīno, ayaṁ vuccati puggalo “sarāgo”. </span></div><p><div class=verse-container id=pp2.4:133.1><span>Katamo ca puggalo sadoso? </span></div><p><div class=verse-container id=pp2.4:133.2><span>Yassa puggalassa doso appahīno, ayaṁ vuccati puggalo “sadoso”. </span></div><p><div class=verse-container id=pp2.4:134.1><span>Katamo ca puggalo samoho? </span></div><p><div class=verse-container id=pp2.4:134.2><span>Yassa puggalassa moho appahīno, ayaṁ vuccati puggalo “samoho”. </span></div><p><div class=verse-container id=pp2.4:135.1><span>Katamo ca puggalo samāno? </span></div><p><div class=verse-container id=pp2.4:135.2><span>Yassa puggalassa māno appahīno, ayaṁ vuccati puggalo “samāno”. </span></div><p><div class=verse-container id=pp2.4:136.1><span>Kathañca puggalo lābhī hoti ajjhattaṁ cetosamathassa, na lābhī adhipaññādhammavipassanāya? </span></div><p><div class=verse-container id=pp2.4:136.2><span>Idhekacco puggalo lābhī hoti rūpasahagatānaṁ vā arūpasahagatānaṁ vā samāpattīnaṁ, na lābhī lokuttaramaggassa vā phalassa vā. </span></div><p><div class=verse-container id=pp2.4:136.3><span>Evaṁ puggalo lābhī hoti ajjhattaṁ cetosamathassa, na lābhī adhipaññādhammavipassanāya. </span></div><p><div class=verse-container id=pp2.4:137.1><span>Kathañca puggalo lābhī hoti adhipaññādhammavipassanāya, na lābhī ajjhattaṁ cetosamathassa? </span></div><p><div class=verse-container id=pp2.4:137.2><span>Idhekacco puggalo lābhī hoti lokuttaramaggassa vā phalassa vā, na lābhī rūpasahagatānaṁ vā arūpasahagatānaṁ vā samāpattīnaṁ. </span></div><p><div class=verse-container id=pp2.4:137.3><span>Evaṁ puggalo lābhī hoti adhipaññādhammavipassanāya, na lābhī ajjhattaṁ cetosamathassa. </span></div><p><div class=verse-container id=pp2.4:138.1><span>Kathañca puggalo lābhī ceva hoti ajjhattaṁ cetosamathassa, lābhī ca adhipaññādhammavipassanāya? </span></div><p><div class=verse-container id=pp2.4:138.2><span>Idhekacco puggalo lābhī hoti rūpasahagatānaṁ vā arūpasahagatānaṁ vā samāpattīnaṁ, lābhī lokuttaramaggassa vā phalassa vā. </span></div><p><div class=verse-container id=pp2.4:138.3><span>Evaṁ puggalo lābhī ceva hoti ajjhattaṁ cetosamathassa, lābhī ca adhipaññādhammavipassanāya. </span></div><p><div class=verse-container id=pp2.4:139.1><span>Kathañca puggalo neva lābhī hoti ajjhattaṁ cetosamathassa, na lābhī adhipaññādhammavipassanāya? </span></div><p><div class=verse-container id=pp2.4:139.2><span>Idhekacco puggalo neva lābhī hoti rūpasahagatānaṁ vā arūpasahagatānaṁ vā samāpattīnaṁ, na lābhī lokuttaramaggassa vā phalassa vā. </span></div><p><div class=verse-container id=pp2.4:139.3><span>Evaṁ puggalo neva lābhī hoti ajjhattaṁ cetosamathassa, na lābhī adhipaññādhammavipassanāya. </span></div><p><div class=verse-container id=pp2.4:140.1><span>Katamo ca puggalo anusotagāmī? </span></div><p><div class=verse-container id=pp2.4:140.2><span>Idhekacco puggalo kāme ca paṭisevati pāpañca kammaṁ karoti. </span></div><p><div class=verse-container id=pp2.4:140.3><span>Ayaṁ vuccati puggalo “anusotagāmī”. </span></div><p><div class=verse-container id=pp2.4:141.1><span>Katamo ca puggalo paṭisotagāmī? </span></div><p><div class=verse-container id=pp2.4:141.2><span>Idhekacco puggalo kāme ca na paṭisevati pāpañca kammaṁ na karoti. </span></div><p><div class=verse-container id=pp2.4:141.3><span>So sahāpi dukkhena sahāpi domanassena assumukhenapi rudamāno paripuṇṇaṁ parisuddhaṁ brahmacariyaṁ carati. </span></div><p><div class=verse-container id=pp2.4:141.4><span>Ayaṁ vuccati puggalo “paṭisotagāmī”. </span></div><p><div class=verse-container id=pp2.4:142.1><span>Katamo ca puggalo ṭhitatto? </span></div><p><div class=verse-container id=pp2.4:142.2><span>Idhekacco puggalo pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā. </span></div><p><div class=verse-container id=pp2.4:142.3><span>Ayaṁ vuccati puggalo “ṭhitatto”. </span></div><p><div class=verse-container id=pp2.4:143.1><span>Katamo ca puggalo tiṇṇo pāraṅgato thale tiṭṭhati brāhmaṇo? </span></div><p><div class=verse-container id=pp2.4:143.2><span>Idhekacco puggalo āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. </span></div><p><div class=verse-container id=pp2.4:143.3><span>Ayaṁ vuccati puggalo tiṇṇo pāraṅgato thale tiṭṭhati brāhmaṇo. </span></div><p><div class=verse-container id=pp2.4:144.1><span>Kathañca puggalo appassuto hoti sutena anupapanno? </span></div><p><div class=verse-container id=pp2.4:144.2><span>Idhekaccassa puggalassa appakaṁ sutaṁ hoti suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ. </span></div><p><div class=verse-container id=pp2.4:144.3><span>So tassa appakassa sutassa na atthamaññāya dhammamaññāya dhammānudhammappaṭipanno hoti. </span></div><p><div class=verse-container id=pp2.4:144.4><span>Evaṁ puggalo appassuto hoti sutena anupapanno. </span></div><p><div class=verse-container id=pp2.4:145.1><span>Kathañca puggalo appassuto hoti sutena upapanno? </span></div><p><div class=verse-container id=pp2.4:145.2><span>Idhekaccassa puggalassa appakaṁ sutaṁ hoti suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ. </span></div><p><div class=verse-container id=pp2.4:145.3><span>So tassa appakassa sutassa atthamaññāya dhammamaññāya dhammānudhammappaṭipanno hoti. </span></div><p><div class=verse-container id=pp2.4:145.4><span>Evaṁ puggalo appassuto hoti sutena upapanno. </span></div><p><div class=verse-container id=pp2.4:146.1><span>Kathañca puggalo bahussuto hoti sutena anupapanno? </span></div><p><div class=verse-container id=pp2.4:146.2><span>Idhekaccassa puggalassa bahukaṁ sutaṁ hoti suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ. </span></div><p><div class=verse-container id=pp2.4:146.3><span>So tassa bahukassa sutassa na atthamaññāya dhammamaññāya dhammānudhammappaṭipanno hoti. </span></div><p><div class=verse-container id=pp2.4:146.4><span>Evaṁ puggalo bahussuto hoti sutena anupapanno. </span></div><p><div class=verse-container id=pp2.4:147.1><span>Kathañca puggalo bahussuto hoti sutena upapanno? </span></div><p><div class=verse-container id=pp2.4:147.2><span>Idhekaccassa puggalassa bahukaṁ sutaṁ hoti suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ. </span></div><p><div class=verse-container id=pp2.4:147.3><span>So tassa bahukassa sutassa atthamaññāya dhammamaññāya dhammānudhammappaṭipanno hoti. </span></div><p><div class=verse-container id=pp2.4:147.4><span>Evaṁ puggalo bahussuto hoti sutena upapanno. </span></div><p><div class=verse-container id=pp2.4:148.1><span>Katamo ca puggalo samaṇamacalo? </span></div><p><div class=verse-container id=pp2.4:148.2><span>Idhekacco puggalo tiṇṇaṁ saṁyojanānaṁ parikkhayā sotāpanno hoti avinipātadhammo niyato sambodhiparāyano. </span></div><p><div class=verse-container id=pp2.4:148.3><span>Ayaṁ vuccati puggalo “samaṇamacalo”. </span></div><p><div class=verse-container id=pp2.4:149.1><span>Katamo ca puggalo samaṇapadumo? </span></div><p><div class=verse-container id=pp2.4:149.2><span>Idhekacco puggalo tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī hoti, sakideva imaṁ lokaṁ āgantvā dukkhassantaṁ karoti. </span></div><p><div class=verse-container id=pp2.4:149.3><span>Ayaṁ vuccati puggalo “samaṇapadumo”. </span></div><p><div class=verse-container id=pp2.4:150.1><span>Katamo ca puggalo samaṇapuṇḍarīko? </span></div><p><div class=verse-container id=pp2.4:150.2><span>Idhekacco puggalo pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā. </span></div><p><div class=verse-container id=pp2.4:150.3><span>Ayaṁ vuccati puggalo “samaṇapuṇḍarīko”. </span></div><p><div class=verse-container id=pp2.4:151.1><span>Katamo ca puggalo samaṇesu samaṇasukhumālo? </span></div><p><div class=verse-container id=pp2.4:151.2><span>Idhekacco puggalo āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. </span></div><p><div class=verse-container id=pp2.4:151.3><span>Ayaṁ vuccati puggalo “samaṇesu samaṇasukhumālo”ti. </span></div><p><div class=verse-container id=pp2.4:152.1><span>Catukkaniddeso. </span></div><div class=flex-between><a href=/canon/en/pli/ms/abhidhamma/pp/pp0002/pp0002P0003.html>Previous</a><a href=/canon/en/pli/ms/abhidhamma/pp/pp0002/pp0002P0005.html>Next</a></div></main><footer class="container footer"><small><a href=/about/>Contact info</a></small></footer><script src=/static/canon/js/theme.js></script><script src=/static/canon/js/author_toggle.js></script>