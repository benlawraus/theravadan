<!doctypehtml><html data-theme=dark lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><meta content=dark name=color-scheme><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli.html> Pali </a><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/abhidhamma.html> Abhidhammapiṭaka </a><li><a href=/canon/en/pli/ms/abhidhamma/vb.html> Vibhaṅga </a></ul></nav><main class=container><p>From:<div class=flex-between><a href=/canon/en/pli/ms/abhidhamma/vb/vb0015.html>Previous</a><a href=/canon/en/pli/ms/abhidhamma/vb/vb0017.html>Next</a></div><p id=vb16:0.1><span class=root>Vibhaṅga </span><br><p id=vb16:0.2><span class="root big-bold">Ñāṇavibhaṅga </span><br><p id=vb16:1.0><span class=root>1. Ekakamātikā </span><br><p id=vb16:1.1><span class=root>Ekavidhena ñāṇavatthu—</span><br><p id=vb16:1.2><span class=root>pañca viññāṇā na hetū, ahetukā, hetuvippayuttā, sappaccayā, saṅkhatā, arūpā, lokiyā, sāsavā, saṁyojaniyā, ganthaniyā, oghaniyā, yoganiyā, nīvaraṇiyā, parāmaṭṭhā, upādāniyā, saṅkilesikā, abyākatā, sārammaṇā, acetasikā, vipākā, upādinnupādāniyā, asaṅkiliṭṭhasaṅkilesikā, na savitakkasavicārā, na avitakkavicāramattā, avitakkaavicārā, na pītisahagatā, neva dassanena na bhāvanāya pahātabbā, neva dassanena na bhāvanāya pahātabbahetukā, nevācayagāmināpacayagāmino, nevasekkhanāsekkhā, parittā, kāmāvacarā, na rūpāvacarā, na arūpāvacarā, pariyāpannā, no apariyāpannā, aniyatā, aniyyānikā. </span><br><p id=vb16:2.1><span class=root>Uppannavatthukā uppannārammaṇā. </span><br><p id=vb16:3.1><span class=root>Purejātavatthukā purejātārammaṇā. </span><br><p id=vb16:4.1><span class=root>Ajjhattikavatthukā bāhirārammaṇā. </span><br><p id=vb16:5.1><span class=root>Asambhinnavatthukā asambhinnārammaṇā. </span><br><p id=vb16:6.1><span class=root>Nānāvatthukā nānārammaṇā. </span><br><p id=vb16:7.1><span class=root>Na aññamaññassa gocaravisayaṁ paccanubhonti. </span><br><p id=vb16:8.1><span class=root>Na asamannāhārā uppajjanti. </span><br><p id=vb16:9.1><span class=root>Na amanasikārā uppajjanti. </span><br><p id=vb16:10.1><span class=root>Na abbokiṇṇā uppajjanti. </span><br><p id=vb16:11.1><span class=root>Na apubbaṁ acarimaṁ uppajjanti. </span><br><p id=vb16:12.1><span class=root>Na aññamaññassa samanantarā uppajjanti. </span><br><p id=vb16:13.1><span class=root>Pañca viññāṇā anābhogā. </span><br><p id=vb16:14.1><span class=root>Pañcahi viññāṇehi na kañci dhammaṁ paṭivijānāti aññatra abhinipātamattā. </span><br><p id=vb16:15.1><span class=root>Pañcannaṁ viññāṇānaṁ samanantarāpi na kañci dhammaṁ paṭivijānāti. </span><br><p id=vb16:16.1><span class=root>Pañcahi viññāṇehi na kañci iriyāpathaṁ kappeti. </span><br><p id=vb16:17.1><span class=root>Pañcannaṁ viññāṇānaṁ samanantarāpi na kañci iriyāpathaṁ kappeti. </span><br><p id=vb16:18.1><span class=root>Pañcahi viññāṇehi na kāyakammaṁ na vacīkammaṁ paṭṭhapeti. </span><br><p id=vb16:19.1><span class=root>Pañcannaṁ viññāṇānaṁ samanantarāpi na kāyakammaṁ na vacīkammaṁ paṭṭhapeti. </span><br><p id=vb16:20.1><span class=root>Pañcahi viññāṇehi na kusalākusalaṁ dhammaṁ samādiyati. </span><br><p id=vb16:21.1><span class=root>Pañcannaṁ viññāṇānaṁ samanantarāpi na kusalākusalaṁ dhammaṁ samādiyati. </span><br><p id=vb16:22.1><span class=root>Pañcahi viññāṇehi na samāpajjati na vuṭṭhāti. </span><br><p id=vb16:23.1><span class=root>Pañcannaṁ viññāṇānaṁ samanantarāpi na samāpajjati na vuṭṭhāti. </span><br><p id=vb16:24.1><span class=root>Pañcahi viññāṇehi na cavati na uppajjati. </span><br><p id=vb16:25.1><span class=root>Pañcannaṁ viññāṇānaṁ samanantarāpi na cavati na uppajjati. </span><br><p id=vb16:26.1><span class=root>Pañcahi viññāṇehi na supati na paṭibujjhati na supinaṁ passati. </span><br><p id=vb16:27.1><span class=root>Pañcannaṁ viññāṇānaṁ samanantarāpi na supati na paṭibujjhati na supinaṁ passati, yāthāvakavatthuvibhāvanā paññā. </span><br><p id=vb16:28.1><span class=root>Evaṁ ekavidhena ñāṇavatthu. </span><br><p id=vb16:29.0><span class=root>2. Dukamātikā </span><br><p id=vb16:29.1><span class=root>Duvidhena ñāṇavatthu—</span><br><p id=vb16:30.1><span class=root>Lokiyā paññā, lokuttarā paññā. </span><br><p id=vb16:31.1><span class=root>Kenaci viññeyyā paññā, kenaci na viññeyyā paññā. </span><br><p id=vb16:32.1><span class=root>Sāsavā paññā, anāsavā paññā. </span><br><p id=vb16:33.1><span class=root>Āsavavippayuttā sāsavā paññā, āsavavippayuttā anāsavā paññā. </span><br><p id=vb16:34.1><span class=root>Saṁyojaniyā paññā, asaṁyojaniyā paññā. </span><br><p id=vb16:35.1><span class=root>Saṁyojanavippayuttā saṁyojaniyā paññā, saṁyojanavippayuttā asaṁyojaniyā paññā. </span><br><p id=vb16:36.1><span class=root>Ganthaniyā paññā, aganthaniyā paññā. </span><br><p id=vb16:37.1><span class=root>Ganthavippayuttā ganthaniyā paññā, ganthavippayuttā aganthaniyā paññā. </span><br><p id=vb16:38.1><span class=root>Oghaniyā paññā, anoghaniyā paññā. </span><br><p id=vb16:39.1><span class=root>Oghavippayuttā oghaniyā paññā, oghavippayuttā anoghaniyā paññā. </span><br><p id=vb16:40.1><span class=root>Yoganiyā paññā, ayoganiyā paññā. </span><br><p id=vb16:41.1><span class=root>Yogavippayuttā yoganiyā paññā, yogavippayuttā ayoganiyā paññā. </span><br><p id=vb16:42.1><span class=root>Nīvaraṇiyā paññā, anīvaraṇiyā paññā. </span><br><p id=vb16:43.1><span class=root>Nīvaraṇavippayuttā nīvaraṇiyā paññā, nīvaraṇavippayuttā anīvaraṇiyā paññā. </span><br><p id=vb16:44.1><span class=root>Parāmaṭṭhā paññā, aparāmaṭṭhā paññā. </span><br><p id=vb16:45.1><span class=root>Parāmāsavippayuttā parāmaṭṭhā paññā, parāmāsavippayuttā aparāmaṭṭhā paññā. </span><br><p id=vb16:46.1><span class=root>Upādinnā paññā, anupādinnā paññā. </span><br><p id=vb16:47.1><span class=root>Upādāniyā paññā, anupādāniyā paññā. </span><br><p id=vb16:48.1><span class=root>Upādānavippayuttā upādāniyā paññā, upādānavippayuttā anupādāniyā paññā. </span><br><p id=vb16:49.1><span class=root>Saṅkilesikā paññā, asaṅkilesikā paññā. </span><br><p id=vb16:50.1><span class=root>Kilesavippayuttā saṅkilesikā paññā, kilesavippayuttā asaṅkilesikā paññā. </span><br><p id=vb16:51.1><span class=root>Savitakkā paññā, avitakkā paññā. </span><br><p id=vb16:52.1><span class=root>Savicārā paññā, avicārā paññā. </span><br><p id=vb16:53.1><span class=root>Sappītikā paññā, appītikā paññā. </span><br><p id=vb16:54.1><span class=root>Pītisahagatā paññā, na pītisahagatā paññā. </span><br><p id=vb16:55.1><span class=root>Sukhasahagatā paññā, na sukhasahagatā paññā. </span><br><p id=vb16:56.1><span class=root>Upekkhāsahagatā paññā, na upekkhāsahagatā paññā. </span><br><p id=vb16:57.1><span class=root>Kāmāvacarā paññā, na kāmāvacarā paññā. </span><br><p id=vb16:58.1><span class=root>Rūpāvacarā paññā, na rūpāvacarā paññā. </span><br><p id=vb16:59.1><span class=root>Arūpāvacarā paññā, na arūpāvacarā paññā. </span><br><p id=vb16:60.1><span class=root>Pariyāpannā paññā, apariyāpannā paññā. </span><br><p id=vb16:61.1><span class=root>Niyyānikā paññā, aniyyānikā paññā. </span><br><p id=vb16:62.1><span class=root>Niyatā paññā, aniyatā paññā. </span><br><p id=vb16:63.1><span class=root>Sauttarā paññā, anuttarā paññā. </span><br><p id=vb16:64.1><span class=root>Atthajāpikā paññā, jāpitatthā paññā. </span><br><p id=vb16:65.1><span class=root>Evaṁ duvidhena ñāṇavatthu. </span><br><p id=vb16:66.0><span class=root>3. Tikamātikā </span><br><p id=vb16:66.1><span class=root>Tividhena ñāṇavatthu—</span><br><p id=vb16:67.1><span class=root>Cintāmayā paññā, sutamayā paññā, bhāvanāmayā paññā. </span><br><p id=vb16:68.1><span class=root>Dānamayā paññā, sīlamayā paññā, bhāvanāmayā paññā. </span><br><p id=vb16:69.1><span class=root>Adhisīle paññā, adhicitte paññā, adhipaññāya paññā. </span><br><p id=vb16:70.1><span class=root>Āyakosallaṁ, apāyakosallaṁ, upāyakosallaṁ. </span><br><p id=vb16:71.1><span class=root>Vipākā paññā, vipākadhammadhammā paññā, nevavipākanavipākadhammadhammā paññā. </span><br><p id=vb16:72.1><span class=root>Upādinnupādāniyā paññā, anupādinnupādāniyā paññā, anupādinnaanupādāniyā paññā. </span><br><p id=vb16:73.1><span class=root>Savitakkasavicārā paññā, avitakkavicāramattā paññā, avitakkaavicārā paññā. </span><br><p id=vb16:74.1><span class=root>Pītisahagatā paññā, sukhasahagatā paññā, upekkhāsahagatā paññā. </span><br><p id=vb16:75.1><span class=root>Ācayagāminī paññā, apacayagāminī paññā, nevācayagāmināpacayagāminī paññā. </span><br><p id=vb16:76.1><span class=root>Sekkhā paññā, asekkhā paññā, nevasekkhanāsekkhā paññā. </span><br><p id=vb16:77.1><span class=root>Parittā paññā, mahaggatā paññā, appamāṇā paññā. </span><br><p id=vb16:78.1><span class=root>Parittārammaṇā paññā, mahaggatārammaṇā paññā, appamāṇārammaṇā paññā. </span><br><p id=vb16:79.1><span class=root>Maggārammaṇā paññā, maggahetukā paññā, maggādhipatinī paññā. </span><br><p id=vb16:80.1><span class=root>Uppannā paññā, anuppannā paññā, uppādinī paññā. </span><br><p id=vb16:81.1><span class=root>Atītā paññā, anāgatā paññā, paccuppannā paññā. </span><br><p id=vb16:82.1><span class=root>Atītārammaṇā paññā, anāgatārammaṇā paññā, paccuppannārammaṇā paññā. </span><br><p id=vb16:83.1><span class=root>Ajjhattā paññā, bahiddhā paññā, ajjhattabahiddhā paññā. </span><br><p id=vb16:84.1><span class=root>Ajjhattārammaṇā paññā, bahiddhārammaṇā paññā, ajjhattabahiddhārammaṇā paññā. </span><br><p id=vb16:85.1><span class=root>Savitakkasavicārā paññā atthi vipākā, atthi vipākadhammadhammā, atthi nevavipākanavipākadhammadhammā. </span><br><p id=vb16:86.1><span class=root>Atthi upādinnupādāniyā, atthi anupādinnupādāniyā, atthi anupādinnaanupādāniyā. </span><br><p id=vb16:87.1><span class=root>Atthi pītisahagatā, atthi sukhasahagatā, atthi upekkhāsahagatā. </span><br><p id=vb16:88.1><span class=root>Atthi ācayagāminī, atthi apacayagāminī, atthi nevācayagāmināpacayagāminī. </span><br><p id=vb16:89.1><span class=root>Atthi sekkhā, atthi asekkhā, atthi nevasekkhanāsekkhā. </span><br><p id=vb16:90.1><span class=root>Atthi parittā, atthi mahaggatā, atthi appamāṇā. </span><br><p id=vb16:91.1><span class=root>Atthi parittārammaṇā, atthi mahaggatārammaṇā, atthi appamāṇārammaṇā. </span><br><p id=vb16:92.1><span class=root>Atthi maggārammaṇā, atthi maggahetukā, atthi maggādhipatinī. </span><br><p id=vb16:93.1><span class=root>Atthi uppannā, atthi anuppannā, atthi uppādinī. </span><br><p id=vb16:94.1><span class=root>Atthi atītā, atthi anāgatā, atthi paccuppannā. </span><br><p id=vb16:95.1><span class=root>Atthi atītārammaṇā, atthi anāgatārammaṇā, atthi paccuppannārammaṇā. </span><br><p id=vb16:96.1><span class=root>Atthi ajjhattā, atthi bahiddhā, atthi ajjhattabahiddhā. </span><br><p id=vb16:97.1><span class=root>Atthi ajjhattārammaṇā, atthi bahiddhārammaṇā, atthi ajjhattabahiddhārammaṇā. </span><br><p id=vb16:98.1><span class=root>Avitakkavicāramattā paññā atthi vipākā, atthi vipākadhammadhammā, atthi nevavipākanavipākadhammadhammā. </span><br><p id=vb16:99.1><span class=root>Atthi upādinnupādāniyā, atthi anupādinnupādāniyā, atthi anupādinnaanupādāniyā. </span><br><p id=vb16:100.1><span class=root>Atthi ācayagāminī, atthi apacayagāminī, atthi nevācayagāmināpacayagāminī. </span><br><p id=vb16:101.1><span class=root>Atthi sekkhā, atthi asekkhā, atthi nevasekkhanāsekkhā. </span><br><p id=vb16:102.1><span class=root>Atthi uppannā, atthi anuppannā, atthi uppādinī. </span><br><p id=vb16:103.1><span class=root>Atthi atītā, atthi anāgatā, atthi paccuppannā. </span><br><p id=vb16:104.1><span class=root>Atthi ajjhattā, atthi bahiddhā, atthi ajjhattabahiddhā. </span><br><p id=vb16:105.1><span class=root>Avitakkaavicārā paññā atthi vipākā, atthi vipākadhammadhammā, atthi nevavipākanavipākadhammadhammā. </span><br><p id=vb16:106.1><span class=root>Atthi upādinnupādāniyā, atthi anupādinnupādāniyā, atthi anupādinnaanupādāniyā. </span><br><p id=vb16:107.1><span class=root>Atthi pītisahagatā, atthi sukhasahagatā, atthi upekkhāsahagatā. </span><br><p id=vb16:108.1><span class=root>Atthi ācayagāminī, atthi apacayagāminī, atthi nevācayagāmināpacayagāminī. </span><br><p id=vb16:109.1><span class=root>Atthi sekkhā, atthi asekkhā, atthi nevasekkhanāsekkhā. </span><br><p id=vb16:110.1><span class=root>Atthi parittārammaṇā, atthi mahaggatārammaṇā, atthi appamāṇārammaṇā. </span><br><p id=vb16:111.1><span class=root>Atthi maggārammaṇā, atthi maggahetukā, atthi maggādhipatinī. </span><br><p id=vb16:112.1><span class=root>Atthi uppannā, atthi anuppannā, atthi uppādinī. </span><br><p id=vb16:113.1><span class=root>Atthi atītā, atthi anāgatā, atthi paccuppannā. </span><br><p id=vb16:114.1><span class=root>Atthi atītārammaṇā, atthi anāgatārammaṇā, atthi paccuppannārammaṇā. </span><br><p id=vb16:115.1><span class=root>Atthi ajjhattā, atthi bahiddhā, atthi ajjhattabahiddhā. </span><br><p id=vb16:116.1><span class=root>Atthi ajjhattārammaṇā, atthi bahiddhārammaṇā, atthi ajjhattabahiddhārammaṇā. </span><br><p id=vb16:117.1><span class=root>Pītisahagatā paññā sukhasahagatā paññā atthi vipākā, atthi vipākadhammadhammā, atthi nevavipākanavipākadhammadhammā. </span><br><p id=vb16:118.1><span class=root>Atthi upādinnupādāniyā, atthi anupādinnupādāniyā, atthi anupādinnaanupādāniyā. </span><br><p id=vb16:119.1><span class=root>Atthi savitakkasavicārā, atthi avitakkavicāramattā, atthi avitakkaavicārā. </span><br><p id=vb16:120.1><span class=root>Atthi ācayagāminī, atthi apacayagāminī, atthi nevācayagāmināpacayagāminī. </span><br><p id=vb16:121.1><span class=root>Atthi sekkhā, atthi asekkhā, atthi nevasekkhanāsekkhā. </span><br><p id=vb16:122.1><span class=root>Atthi parittā, atthi mahaggatā, atthi appamāṇā. </span><br><p id=vb16:123.1><span class=root>Atthi parittārammaṇā, atthi mahaggatārammaṇā, atthi appamāṇārammaṇā. </span><br><p id=vb16:124.1><span class=root>Atthi maggārammaṇā, atthi maggahetukā, atthi maggādhipatinī. </span><br><p id=vb16:125.1><span class=root>Atthi uppannā, atthi anuppannā, atthi uppādinī. </span><br><p id=vb16:126.1><span class=root>Atthi atītā, atthi anāgatā, atthi paccuppannā. </span><br><p id=vb16:127.1><span class=root>Atthi atītārammaṇā, atthi anāgatārammaṇā, atthi paccuppannārammaṇā. </span><br><p id=vb16:128.1><span class=root>Atthi ajjhattā, atthi bahiddhā, atthi ajjhattabahiddhā. </span><br><p id=vb16:129.1><span class=root>Atthi ajjhattārammaṇā, atthi bahiddhārammaṇā, atthi ajjhattabahiddhārammaṇā. </span><br><p id=vb16:130.1><span class=root>Upekkhāsahagatā paññā atthi vipākā, atthi vipākadhammadhammā, atthi nevavipākanavipākadhammadhammā. </span><br><p id=vb16:131.1><span class=root>Atthi upādinnupādāniyā, atthi anupādinnupādāniyā, atthi anupādinnaanupādāniyā. </span><br><p id=vb16:132.1><span class=root>Atthi ācayagāminī, atthi apacayagāminī, atthi nevācayagāmināpacayagāminī. </span><br><p id=vb16:133.1><span class=root>Atthi sekkhā, atthi asekkhā, atthi nevasekkhanāsekkhā. </span><br><p id=vb16:134.1><span class=root>Atthi parittā, atthi mahaggatā, atthi appamāṇā. </span><br><p id=vb16:135.1><span class=root>Atthi parittārammaṇā, atthi mahaggatārammaṇā, atthi appamāṇārammaṇā. </span><br><p id=vb16:136.1><span class=root>Atthi maggārammaṇā, atthi maggahetukā, atthi maggādhipatinī. </span><br><p id=vb16:137.1><span class=root>Atthi uppannā, atthi anuppannā, atthi uppādinī. </span><br><p id=vb16:138.1><span class=root>Atthi atītā, atthi anāgatā, atthi paccuppannā. </span><br><p id=vb16:139.1><span class=root>Atthi atītārammaṇā, atthi anāgatārammaṇā, atthi paccuppannārammaṇā. </span><br><p id=vb16:140.1><span class=root>Atthi ajjhattā, atthi bahiddhā, atthi ajjhattabahiddhā. </span><br><p id=vb16:141.1><span class=root>Atthi ajjhattārammaṇā, atthi bahiddhārammaṇā, atthi ajjhattabahiddhārammaṇā. </span><br><p id=vb16:142.1><span class=root>Evaṁ tividhena ñāṇavatthu. </span><br><p id=vb16:143.0><span class=root>4. Catukkamātikā </span><br><p id=vb16:143.1><span class=root>Catubbidhena ñāṇavatthu—</span><br><p id=vb16:144.1><span class=root>Kammassakatañāṇaṁ, saccānulomikaṁ ñāṇaṁ, maggasamaṅgissa ñāṇaṁ, phalasamaṅgissa ñāṇaṁ. </span><br><p id=vb16:145.1><span class=root>Dukkhe ñāṇaṁ, dukkhasamudaye ñāṇaṁ, dukkhanirodhe ñāṇaṁ, dukkhanirodhagāminiyā paṭipadāya ñāṇaṁ. </span><br><p id=vb16:146.1><span class=root>Kāmāvacarā paññā, rūpāvacarā paññā, arūpāvacarā paññā, apariyāpannā paññā. </span><br><p id=vb16:147.1><span class=root>Dhamme ñāṇaṁ, anvaye ñāṇaṁ, pariye ñāṇaṁ, sammutiñāṇaṁ. </span><br><p id=vb16:148.1><span class=root>Atthi paññā ācayāya no apacayāya, atthi paññā apacayāya no ācayāya, atthi paññā ācayāya ceva apacayāya ca, atthi paññā nevācayāya no apacayāya. </span><br><p id=vb16:149.1><span class=root>Atthi paññā nibbidāya no paṭivedhāya, atthi paññā paṭivedhāya no nibbidāya, atthi paññā nibbidāya ceva paṭivedhāya ca, atthi paññā neva nibbidāya no paṭivedhāya. </span><br><p id=vb16:150.1><span class=root>Hānabhāginī paññā, ṭhitibhāginī paññā, visesabhāginī paññā, nibbedhabhāginī paññā. </span><br><p id=vb16:151.1><span class=root>Catasso paṭisambhidā. </span><br><p id=vb16:152.1><span class=root>Catasso paṭipadā. </span><br><p id=vb16:153.1><span class=root>Cattāri ārammaṇāni. </span><br><p id=vb16:154.1><span class=root>Jarāmaraṇe ñāṇaṁ, jarāmaraṇasamudaye ñāṇaṁ, jarāmaraṇanirodhe ñāṇaṁ, jarāmaraṇanirodhagāminiyā paṭipadāya ñāṇaṁ. </span><br><p id=vb16:155.1><span class=root>Jātiyā ñāṇaṁ …pe… </span><br><p id=vb16:155.2><span class=root>bhave ñāṇaṁ …pe… </span><br><p id=vb16:155.3><span class=root>upādāne ñāṇaṁ …pe… </span><br><p id=vb16:155.4><span class=root>taṇhāya ñāṇaṁ …pe… </span><br><p id=vb16:155.5><span class=root>vedanāya ñāṇaṁ …pe… </span><br><p id=vb16:155.6><span class=root>phasse ñāṇaṁ …pe… </span><br><p id=vb16:155.7><span class=root>saḷāyatane ñāṇaṁ …pe… </span><br><p id=vb16:155.8><span class=root>nāmarūpe ñāṇaṁ …pe… </span><br><p id=vb16:155.9><span class=root>viññāṇe ñāṇaṁ …pe… </span><br><p id=vb16:155.10><span class=root>saṅkhāresu ñāṇaṁ, saṅkhārasamudaye ñāṇaṁ, saṅkhāranirodhe ñāṇaṁ, saṅkhāranirodhagāminiyā paṭipadāya ñāṇaṁ. </span><br><p id=vb16:155.11><span class=root>Evaṁ catubbidhena ñāṇavatthu. </span><br><p id=vb16:156.0><span class=root>5. Pañcakamātikā </span><br><p id=vb16:156.1><span class=root>Pañcavidhena ñāṇavatthu—</span><br><p id=vb16:157.1><span class=root>Pañcaṅgiko sammāsamādhi, pañcañāṇiko sammāsamādhi. </span><br><p id=vb16:158.1><span class=root>Evaṁ pañcavidhena ñāṇavatthu. </span><br><p id=vb16:159.0><span class=root>6. Chakkamātikā </span><br><p id=vb16:159.1><span class=root>Chabbidhena ñāṇavatthu—</span><br><p id=vb16:160.1><span class=root>Chasu abhiññāsu paññā. </span><br><p id=vb16:161.1><span class=root>Evaṁ chabbidhena ñāṇavatthu. </span><br><p id=vb16:162.0><span class=root>7. Sattakamātikā </span><br><p id=vb16:162.1><span class=root>Sattavidhena ñāṇavatthu—</span><br><p id=vb16:163.1><span class=root>Sattasattati ñāṇavatthūni. </span><br><p id=vb16:164.1><span class=root>Evaṁ sattavidhena ñāṇavatthu. </span><br><p id=vb16:165.0><span class=root>8. Aṭṭhakamātikā </span><br><p id=vb16:165.1><span class=root>Aṭṭhavidhena ñāṇavatthu—</span><br><p id=vb16:166.1><span class=root>Catūsu maggesu, catūsu phalesu paññā. </span><br><p id=vb16:167.1><span class=root>Evaṁ aṭṭhavidhena ñāṇavatthu. </span><br><p id=vb16:168.0><span class=root>9. Navakamātikā </span><br><p id=vb16:168.1><span class=root>Navavidhena ñāṇavatthu—</span><br><p id=vb16:169.1><span class=root>Navasu anupubbavihārasamāpattīsu paññā. </span><br><p id=vb16:170.1><span class=root>Evaṁ navavidhena ñāṇavatthu. </span><br><p id=vb16:171.0><span class=root>10. Dasakamātikā </span><br><p id=vb16:171.1><span class=root>Dasavidhena ñāṇavatthu—</span><br><p id=vb16:171.2><span class=root>dasa tathāgatassa tathāgatabalāni yehi balehi samannāgato tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. </span><br><p id=vb16:171.3><span class=root>Katamāni dasa? </span><br><p id=vb16:172.1><span class=root>Idha tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti. </span><br><p id=vb16:172.2><span class=root>Yampi tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti, idampi tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. </span><br><p id=vb16:173.1><span class=root>Puna caparaṁ tathāgato atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ pajānāti. </span><br><p id=vb16:173.2><span class=root>Yampi tathāgato atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ pajānāti, idampi tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. </span><br><p id=vb16:174.1><span class=root>Puna caparaṁ tathāgato sabbatthagāminiṁ paṭipadaṁ yathābhūtaṁ pajānāti. </span><br><p id=vb16:174.2><span class=root>Yampi tathāgato sabbatthagāminiṁ paṭipadaṁ yathābhūtaṁ pajānāti, idampi tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. </span><br><p id=vb16:175.1><span class=root>Puna caparaṁ tathāgato anekadhātu nānādhātulokaṁ yathābhūtaṁ pajānāti. </span><br><p id=vb16:175.2><span class=root>Yampi tathāgato anekadhātu nānādhātulokaṁ yathābhūtaṁ pajānāti, idampi tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. </span><br><p id=vb16:176.1><span class=root>Puna caparaṁ tathāgato sattānaṁ nānādhimuttikataṁ yathābhūtaṁ pajānāti. </span><br><p id=vb16:176.2><span class=root>Yampi tathāgato sattānaṁ nānādhimuttikataṁ yathābhūtaṁ pajānāti, idampi tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. </span><br><p id=vb16:177.1><span class=root>Puna caparaṁ tathāgato parasattānaṁ parapuggalānaṁ indriyaparopariyattaṁ yathābhūtaṁ pajānāti. </span><br><p id=vb16:177.2><span class=root>Yampi tathāgato parasattānaṁ parapuggalānaṁ indriyaparopariyattaṁ yathābhūtaṁ pajānāti, idampi tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. </span><br><p id=vb16:178.1><span class=root>Puna caparaṁ tathāgato jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ pajānāti. </span><br><p id=vb16:178.2><span class=root>Yampi tathāgato jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ pajānāti, idampi tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. </span><br><p id=vb16:179.1><span class=root>Puna caparaṁ tathāgato pubbenivāsānussatiṁ yathābhūtaṁ pajānāti. </span><br><p id=vb16:179.2><span class=root>Yampi tathāgato pubbenivāsānussatiṁ yathābhūtaṁ pajānāti, idampi tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. </span><br><p id=vb16:180.1><span class=root>Puna caparaṁ tathāgato sattānaṁ cutūpapātaṁ yathābhūtaṁ pajānāti. </span><br><p id=vb16:180.2><span class=root>Yampi tathāgato sattānaṁ cutūpapātaṁ yathābhūtaṁ pajānāti, idampi tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. </span><br><p id=vb16:181.1><span class=root>Puna caparaṁ tathāgato āsavānaṁ khayaṁ yathābhūtaṁ pajānāti. </span><br><p id=vb16:181.2><span class=root>Yampi tathāgato āsavānaṁ khayaṁ yathābhūtaṁ pajānāti, idampi tathāgatassa tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. </span><br><p id=vb16:181.3><span class=root>Imāni dasa tathāgatassa tathāgatabalāni, yehi balehi samannāgato tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti. </span><br><p id=vb16:182.1><span class=root>Evaṁ dasavidhena ñāṇavatthu. </span><br><p id=vb16:182.2><span class=root>Mātikā. </span><br><p id=vb16:183.0.1><span class=root>Niddesa </span><br><p id=vb16:183.0.2><span class=root>1. Ekakaniddesa </span><br><p id=vb16:183.1><span class=root>Pañca viññāṇā na hetumeva, ahetukameva, hetuvippayuttameva, sappaccayameva, saṅkhatameva, arūpameva, lokiyameva, sāsavameva, saṁyojaniyameva, ganthaniyameva, oghaniyameva, yoganiyameva, nīvaraṇiyameva, parāmaṭṭhameva, upādāniyameva, saṅkilesikameva, abyākatameva, sārammaṇameva, acetasikameva, vipākameva, upādinnupādāniyameva, asaṅkiliṭṭhasaṅkilesikameva, na savitakkasavicārameva, na avitakkavicāramattameva, avitakkaavicārameva, na pītisahagatameva, neva dassanena na bhāvanāya pahātabbameva, neva dassanena na bhāvanāya pahātabbahetukameva, nevācayagāmināpacayagāmimeva, nevasekkhanāsekkhameva, parittameva, kāmāvacarameva, na rūpāvacarameva, na arūpāvacarameva, pariyāpannameva, no apariyāpannameva, aniyatameva, aniyyānikameva, uppannaṁ manoviññāṇaviññeyyameva, aniccameva, jarābhibhūtameva. </span><br><p id=vb16:184.1><span class=root>Pañca viññāṇā uppannavatthukā, uppannārammaṇāti uppannasmiṁ vatthusmiṁ uppanne ārammaṇe uppajjanti. </span><br><p id=vb16:185.1><span class=root>Purejātavatthukā, purejātārammaṇāti purejātasmiṁ vatthusmiṁ purejāte ārammaṇe uppajjanti. </span><br><p id=vb16:186.1><span class=root>Ajjhattikavatthukā, bāhirārammaṇāti pañcannaṁ viññāṇānaṁ vatthu ajjhattikā, ārammaṇā bāhirā. </span><br><p id=vb16:187.1><span class=root>Asambhinnavatthukā, asambhinnārammaṇāti asambhinnasmiṁ vatthusmiṁ asambhinne ārammaṇe uppajjanti. </span><br><p id=vb16:188.1><span class=root>Nānāvatthukā, nānārammaṇāti aññaṁ cakkhuviññāṇassa vatthu ca ārammaṇañca, aññaṁ sotaviññāṇassa vatthu ca ārammaṇañca, aññaṁ ghānaviññāṇassa vatthu ca ārammaṇañca, aññaṁ jivhāviññāṇassa vatthu ca ārammaṇañca, aññaṁ kāyaviññāṇassa vatthu ca ārammaṇañca. </span><br><p id=vb16:189.1><span class=root>Na aññamaññassa gocaravisayaṁ paccanubhontīti cakkhuviññāṇassa gocaravisayaṁ sotaviññāṇaṁ na paccanubhoti, sotaviññāṇassa gocaravisayampi cakkhuviññāṇaṁ na paccanubhoti. </span><br><p id=vb16:189.2><span class=root>Cakkhuviññāṇassa gocaravisayaṁ ghānaviññāṇaṁ na paccanubhoti, ghānaviññāṇassa gocaravisayampi cakkhuviññāṇaṁ na paccanubhoti. </span><br><p id=vb16:189.3><span class=root>Cakkhuviññāṇassa gocaravisayaṁ jivhāviññāṇaṁ na paccanubhoti, jivhāviññāṇassa gocaravisayampi cakkhuviññāṇaṁ na paccanubhoti. </span><br><p id=vb16:189.4><span class=root>Cakkhuviññāṇassa gocaravisayaṁ kāyaviññāṇaṁ na paccanubhoti, kāyaviññāṇassa gocaravisayampi cakkhuviññāṇaṁ na paccanubhoti. </span><br><p id=vb16:189.5><span class=root>Sotaviññāṇassa …pe… </span><br><p id=vb16:189.6><span class=root>ghānaviññāṇassa …pe… </span><br><p id=vb16:189.7><span class=root>jivhāviññāṇassa …pe… </span><br><p id=vb16:189.8><span class=root>kāyaviññāṇassa gocaravisayaṁ cakkhuviññāṇaṁ na paccanubhoti, cakkhuviññāṇassa gocaravisayampi kāyaviññāṇaṁ na paccanubhoti. </span><br><p id=vb16:189.9><span class=root>Kāyaviññāṇassa gocaravisayaṁ sotaviññāṇaṁ na paccanubhoti, sotaviññāṇassa gocaravisayampi kāyaviññāṇaṁ na paccanubhoti. </span><br><p id=vb16:189.10><span class=root>Kāyaviññāṇassa gocaravisayaṁ ghānaviññāṇaṁ na paccanubhoti, ghānaviññāṇassa gocaravisayampi kāyaviññāṇaṁ na paccanubhoti. </span><br><p id=vb16:189.11><span class=root>Kāyaviññāṇassa gocaravisayaṁ jivhāviññāṇaṁ na paccanubhoti, jivhāviññāṇassa gocaravisayampi kāyaviññāṇaṁ na paccanubhoti. </span><br><p id=vb16:190.1><span class=root>Na asamannāhārā uppajjantīti samannāharantassa uppajjanti. </span><br><p id=vb16:191.1><span class=root>Na amanasikārā uppajjantīti manasikarontassa uppajjanti. </span><br><p id=vb16:192.1><span class=root>Na abbokiṇṇā uppajjantīti na paṭipāṭiyā uppajjanti. </span><br><p id=vb16:193.1><span class=root>Na apubbaṁ acarimaṁ uppajjantīti na ekakkhaṇe uppajjanti. </span><br><p id=vb16:194.1><span class=root>Na aññamaññassa samanantarā uppajjantīti cakkhuviññāṇassa uppannasamanantarā sotaviññāṇaṁ na uppajjati, sotaviññāṇassa uppannasamanantarāpi cakkhuviññāṇaṁ na uppajjati. </span><br><p id=vb16:194.2><span class=root>Cakkhuviññāṇassa uppannasamanantarā ghānaviññāṇaṁ na uppajjati, ghānaviññāṇassa uppannasamanantarāpi cakkhuviññāṇaṁ na uppajjati. </span><br><p id=vb16:194.3><span class=root>Cakkhuviññāṇassa uppannasamanantarā jivhāviññāṇaṁ na uppajjati, jivhāviññāṇassa uppannasamanantarāpi cakkhuviññāṇaṁ na uppajjati. </span><br><p id=vb16:194.4><span class=root>Cakkhuviññāṇassa uppannasamanantarā kāyaviññāṇaṁ na uppajjati, kāyaviññāṇassa uppannasamanantarāpi cakkhuviññāṇaṁ na uppajjati. </span><br><p id=vb16:194.5><span class=root>Sotaviññāṇassa …pe… </span><br><p id=vb16:194.6><span class=root>ghānaviññāṇassa …pe… </span><br><p id=vb16:194.7><span class=root>jivhāviññāṇassa …pe… </span><br><p id=vb16:194.8><span class=root>kāyaviññāṇassa uppannasamanantarā cakkhuviññāṇaṁ na uppajjati, cakkhuviññāṇassa uppannasamanantarāpi kāyaviññāṇaṁ na uppajjati. </span><br><p id=vb16:194.9><span class=root>Kāyaviññāṇassa uppannasamanantarā sotaviññāṇaṁ na uppajjati, sotaviññāṇassa uppannasamanantarāpi kāyaviññāṇaṁ na uppajjati. </span><br><p id=vb16:194.10><span class=root>Kāyaviññāṇassa uppannasamanantarā ghānaviññāṇaṁ na uppajjati, ghānaviññāṇassa uppannasamanantarāpi kāyaviññāṇaṁ na uppajjati. </span><br><p id=vb16:194.11><span class=root>Kāyaviññāṇassa uppannasamanantarā jivhāviññāṇaṁ na uppajjati, jivhāviññāṇassa uppannasamanantarāpi kāyaviññāṇaṁ na uppajjati. </span><br><p id=vb16:195.1><span class=root>Pañca viññāṇā anābhogāti pañcannaṁ viññāṇānaṁ natthi āvaṭṭanā vā ābhogo vā samannāhāro vā manasikāro vā. </span><br><p id=vb16:196.1><span class=root>Pañcahi viññāṇehi na kañci dhammaṁ paṭivijānātīti pañcahi viññāṇehi na kañci dhammaṁ paṭivijānāti. </span><br><p id=vb16:197.1><span class=root>Aññatra abhinipātamattāti aññatra āpātamattā. </span><br><p id=vb16:198.1><span class=root>Pañcannaṁ viññāṇānaṁ samanantarāpi na kañci dhammaṁ paṭivijānātīti pañcannaṁ viññāṇānaṁ samanantarā manodhātuyāpi na kañci dhammaṁ paṭivijānāti. </span><br><p id=vb16:199.1><span class=root>Pañcahi viññāṇehi na kañci iriyāpathaṁ kappetīti pañcahi viññāṇehi na kañci iriyāpathaṁ kappeti—</span><br><p id=vb16:199.2><span class=root>gamanaṁ vā ṭhānaṁ vā nisajjaṁ vā seyyaṁ vā. </span><br><p id=vb16:200.1><span class=root>Pañcannaṁ viññāṇānaṁ samanantarāpi na kañci iriyāpathaṁ kappetīti pañcannaṁ viññāṇānaṁ samanantarā manodhātuyāpi na kañci iriyāpathaṁ kappeti—</span><br><p id=vb16:200.2><span class=root>gamanaṁ vā ṭhānaṁ vā nisajjaṁ vā seyyaṁ vā. </span><br><p id=vb16:201.1><span class=root>Pañcahi viññāṇehi na kāyakammaṁ na vacīkammaṁ paṭṭhapetīti pañcahi viññāṇehi na kāyakammaṁ na vacīkammaṁ paṭṭhapeti. </span><br><p id=vb16:202.1><span class=root>Pañcannaṁ viññāṇānaṁ samanantarāpi na kāyakammaṁ na vacīkammaṁ paṭṭhapetīti pañcannaṁ viññāṇānaṁ samanantarā manodhātuyāpi na kāyakammaṁ na vacīkammaṁ paṭṭhapeti. </span><br><p id=vb16:203.1><span class=root>Pañcahi viññāṇehi na kusalākusalaṁ dhammaṁ samādiyatīti pañcahi viññāṇehi na kusalākusalaṁ dhammaṁ samādiyati. </span><br><p id=vb16:204.1><span class=root>Pañcannaṁ viññāṇānaṁ samanantarāpi na kusalākusalaṁ dhammaṁ samādiyatīti pañcannaṁ viññāṇānaṁ samanantarā manodhātuyāpi na kusalākusalaṁ dhammaṁ samādiyati. </span><br><p id=vb16:205.1><span class=root>Pañcahi viññāṇehi na samāpajjati na vuṭṭhātīti pañcahi viññāṇehi na samāpajjati na vuṭṭhāti. </span><br><p id=vb16:206.1><span class=root>Pañcannaṁ viññāṇānaṁ samanantarāpi na samāpajjati na vuṭṭhātīti pañcannaṁ viññāṇānaṁ samanantarā manodhātuyāpi na samāpajjati na vuṭṭhāti. </span><br><p id=vb16:207.1><span class=root>Pañcahi viññāṇehi na cavati na uppajjatīti pañcahi viññāṇehi na cavati na uppajjati. </span><br><p id=vb16:208.1><span class=root>Pañcannaṁ viññāṇānaṁ samanantarāpi na cavati na uppajjatīti pañcannaṁ viññāṇānaṁ samanantarā manodhātuyāpi na cavati na uppajjati. </span><br><p id=vb16:209.1><span class=root>Pañcahi viññāṇehi na supati na paṭibujjhati na supinaṁ passatīti pañcahi viññāṇehi na supati na paṭibujjhati na supinaṁ passati. </span><br><p id=vb16:210.1><span class=root>Pañcannaṁ viññāṇānaṁ samanantarāpi na supati na paṭibujjhati na supinaṁ passatīti pañcannaṁ viññāṇānaṁ samanantarā manodhātuyāpi na supati na paṭibujjhati na supinaṁ passati. </span><br><p id=vb16:211.1><span class=root>Evaṁ yāthāvakavatthuvibhāvanā paññā. </span><br><p id=vb16:212.1><span class=root>Evaṁ ekavidhena ñāṇavatthu. </span><br><p id=vb16:212.2><span class=root>Ekakaṁ. </span><br><p id=vb16:213.0><span class=root>2. Dukaniddesa </span><br><p id=vb16:213.1><span class=root>Tīsu bhūmīsu kusalābyākate paññā lokiyā paññā, catūsu maggesu catūsu phalesu paññā lokuttarā paññā. </span><br><p id=vb16:214.1><span class=root>Sabbāva paññā kenaci viññeyyā, kenaci na viññeyyā. </span><br><p id=vb16:215.1><span class=root>Tīsu bhūmīsu kusalābyākate paññā sāsavā paññā, catūsu maggesu catūsu phalesu paññā anāsavā paññā. </span><br><p id=vb16:216.1><span class=root>Tīsu bhūmīsu kusalābyākate paññā āsavavippayuttā sāsavā paññā, catūsu maggesu catūsu phalesu paññā āsavavippayuttā anāsavā paññā. </span><br><p id=vb16:217.1><span class=root>Tīsu bhūmīsu kusalābyākate paññā saṁyojaniyā paññā, catūsu maggesu catūsu phalesu paññā asaṁyojaniyā paññā. </span><br><p id=vb16:218.1><span class=root>Tīsu bhūmīsu kusalābyākate paññā saṁyojanavippayuttā saṁyojaniyā paññā, catūsu maggesu catūsu phalesu paññā saṁyojanavippayuttā asaṁyojaniyā paññā. </span><br><p id=vb16:219.1><span class=root>Tīsu bhūmīsu kusalābyākate paññā ganthaniyā paññā, catūsu maggesu catūsu phalesu paññā aganthaniyā paññā. </span><br><p id=vb16:220.1><span class=root>Tīsu bhūmīsu kusalābyākate paññā ganthavippayuttā ganthaniyā paññā, catūsu maggesu catūsu phalesu paññā ganthavippayuttā aganthaniyā paññā. </span><br><p id=vb16:221.1><span class=root>Tīsu bhūmīsu kusalābyākate paññā oghaniyā paññā, catūsu maggesu catūsu phalesu paññā anoghaniyā paññā. </span><br><p id=vb16:222.1><span class=root>Tīsu bhūmīsu kusalābyākate paññā oghavippayuttā oghaniyā paññā, catūsu maggesu catūsu phalesu paññā oghavippayuttā anoghaniyā paññā. </span><br><p id=vb16:223.1><span class=root>Tīsu bhūmīsu kusalābyākate paññā yoganiyā paññā, catūsu maggesu catūsu phalesu paññā ayoganiyā paññā. </span><br><p id=vb16:224.1><span class=root>Tīsu bhūmīsu kusalābyākate paññā yogavippayuttā yoganiyā paññā, catūsu maggesu catūsu phalesu paññā yogavippayuttā ayoganiyā paññā. </span><br><p id=vb16:225.1><span class=root>Tīsu bhūmīsu kusalābyākate paññā nīvaraṇiyā paññā, catūsu maggesu catūsu phalesu paññā anīvaraṇiyā paññā. </span><br><p id=vb16:226.1><span class=root>Tīsu bhūmīsu kusalābyākate paññā nīvaraṇavippayuttā nīvaraṇiyā paññā, catūsu maggesu catūsu phalesu paññā nīvaraṇavippayuttā anīvaraṇiyā paññā. </span><br><p id=vb16:227.1><span class=root>Tīsu bhūmīsu kusalābyākate paññā parāmaṭṭhā paññā, catūsu maggesu catūsu phalesu paññā aparāmaṭṭhā paññā. </span><br><p id=vb16:228.1><span class=root>Tīsu bhūmīsu kusalābyākate paññā parāmāsavippayuttā parāmaṭṭhā paññā, catūsu maggesu catūsu phalesu paññā parāmāsavippayuttā aparāmaṭṭhā paññā. </span><br><p id=vb16:229.1><span class=root>Tīsu bhūmīsu vipāke paññā upādinnā paññā, tīsu bhūmīsu kusale tīsu bhūmīsu kiriyābyākate catūsu maggesu catūsu phalesu paññā anupādinnā paññā. </span><br><p id=vb16:230.1><span class=root>Tīsu bhūmīsu kusalābyākate paññā upādāniyā paññā, catūsu maggesu catūsu phalesu paññā anupādāniyā paññā. </span><br><p id=vb16:231.1><span class=root>Tīsu bhūmīsu kusalābyākate paññā upādānavippayuttā upādāniyā paññā, catūsu maggesu catūsu phalesu paññā upādānavippayuttā anupādāniyā paññā. </span><br><p id=vb16:232.1><span class=root>Tīsu bhūmīsu kusalābyākate paññā saṅkilesikā paññā, catūsu maggesu catūsu phalesu paññā asaṅkilesikā paññā. </span><br><p id=vb16:233.1><span class=root>Tīsu bhūmīsu kusalābyākate paññā kilesavippayuttā saṅkilesikā paññā, catūsu maggesu catūsu phalesu paññā kilesavippayuttā asaṅkilesikā paññā. </span><br><p id=vb16:234.1><span class=root>Vitakkasampayuttā paññā savitakkā paññā, vitakkavippayuttā paññā avitakkā paññā. </span><br><p id=vb16:235.1><span class=root>Vicārasampayuttā paññā savicārā paññā, vicāravippayuttā paññā avicārā paññā. </span><br><p id=vb16:236.1><span class=root>Pītisampayuttā paññā sappītikā paññā, pītivippayuttā paññā appītikā paññā. </span><br><p id=vb16:237.1><span class=root>Pītisampayuttā paññā pītisahagatā paññā, pītivippayuttā paññā na pītisahagatā paññā. </span><br><p id=vb16:238.1><span class=root>Sukhasampayuttā paññā sukhasahagatā paññā, sukhavippayuttā paññā na sukhasahagatā paññā. </span><br><p id=vb16:239.1><span class=root>Upekkhāsampayuttā paññā upekkhāsahagatā paññā, upekkhāvippayuttā paññā na upekkhāsahagatā paññā. </span><br><p id=vb16:240.1><span class=root>Kāmāvacarakusalābyākate paññā kāmāvacarā paññā, rūpāvacarā paññā arūpāvacarā paññā, apariyāpannā paññā na kāmāvacarā paññā. </span><br><p id=vb16:241.1><span class=root>Rūpāvacarakusalābyākate paññā rūpāvacarā paññā, kāmāvacarā paññā arūpāvacarā paññā apariyāpannā paññā na rūpāvacarā paññā. </span><br><p id=vb16:242.1><span class=root>Arūpāvacarakusalābyākate paññā arūpāvacarā paññā, kāmāvacarā paññā rūpāvacarā paññā apariyāpannā paññā na arūpāvacarā paññā. </span><br><p id=vb16:243.1><span class=root>Tīsu bhūmīsu kusalābyākate paññā pariyāpannā paññā, catūsu maggesu catūsu phalesu paññā apariyāpannā paññā. </span><br><p id=vb16:244.1><span class=root>Catūsu maggesu paññā niyyānikā paññā, tīsu bhūmīsu kusale catūsu bhūmīsu vipāke tīsu bhūmīsu kiriyābyākate paññā aniyyānikā paññā. </span><br><p id=vb16:245.1><span class=root>Catūsu maggesu paññā niyatā paññā, tīsu bhūmīsu kusale catūsu bhūmīsu vipāke tīsu bhūmīsu kiriyābyākate paññā aniyatā paññā. </span><br><p id=vb16:246.1><span class=root>Tīsu bhūmīsu kusalābyākate paññā sauttarā paññā, catūsu maggesu catūsu phalesu paññā anuttarā paññā. </span><br><p id=vb16:247.1><span class=root>Tattha katamā atthajāpikā paññā? </span><br><p id=vb16:248.1><span class=root>Catūsu bhūmīsu kusale arahato abhiññaṁ uppādentassa samāpattiṁ uppādentassa kiriyābyākate paññā atthajāpikā paññā, catūsu bhūmīsu vipāke arahato uppannāya abhiññāya uppannāya samāpattiyā kiriyābyākate paññā jāpitatthā paññā. </span><br><p id=vb16:249.1><span class=root>Evaṁ duvidhena ñāṇavatthu. </span><br><p id=vb16:249.2><span class=root>Dukaṁ. </span><br><p id=vb16:250.0><span class=root>3. Tikaniddesa </span><br><p id=vb16:250.1><span class=root>Tattha katamā cintāmayā paññā? </span><br><p id=vb16:250.2><span class=root>Yogavihitesu vā kammāyatanesu yogavihitesu vā sippāyatanesu yogavihitesu vā vijjāṭṭhānesu kammassakataṁ vā saccānulomikaṁ vā rūpaṁ aniccanti vā vedanā …pe… </span><br><p id=vb16:250.3><span class=root>saññā … saṅkhārā … viññāṇaṁ aniccanti vā, yaṁ evarūpiṁ anulomikaṁ khantiṁ diṭṭhiṁ ruciṁ mudiṁ pekkhaṁ dhammanijjhānakkhantiṁ parato assutvā paṭilabhati—</span><br><p id=vb16:250.4><span class=root>ayaṁ vuccati “cintāmayā paññā”. </span><br><p id=vb16:251.1><span class=root>Tattha katamā sutamayā paññā? </span><br><p id=vb16:251.2><span class=root>Yogavihitesu vā kammāyatanesu yogavihitesu vā sippāyatanesu yogavihitesu vā vijjāṭṭhānesu kammassakataṁ vā saccānulomikaṁ vā rūpaṁ aniccanti vā vedanā …pe… </span><br><p id=vb16:251.3><span class=root>saññā … saṅkhārā … viññāṇaṁ aniccanti vā, yaṁ evarūpiṁ anulomikaṁ khantiṁ diṭṭhiṁ ruciṁ mudiṁ pekkhaṁ dhammanijjhānakkhantiṁ parato sutvā paṭilabhati—</span><br><p id=vb16:251.4><span class=root>ayaṁ vuccati “sutamayā paññā”. </span><br><p id=vb16:252.1><span class=root>Sabbāpi samāpannassa paññā bhāvanāmayā paññā. </span><br><p id=vb16:253.1><span class=root>Tattha katamā dānamayā paññā? </span><br><p id=vb16:253.2><span class=root>Dānaṁ ārabbha dānādhigaccha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:253.3><span class=root>ayaṁ vuccati “dānamayā paññā”. </span><br><p id=vb16:254.1><span class=root>Tattha katamā sīlamayā paññā? </span><br><p id=vb16:254.2><span class=root>Sīlaṁ ārabbha sīlādhigaccha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:254.3><span class=root>ayaṁ vuccati “sīlamayā paññā”. </span><br><p id=vb16:255.1><span class=root>Sabbāpi samāpannassa paññā bhāvanāmayā paññā. </span><br><p id=vb16:256.1><span class=root>Tattha katamā adhisīle paññā? </span><br><p id=vb16:256.2><span class=root>Pātimokkhasaṁvaraṁ saṁvarantassa yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:256.3><span class=root>ayaṁ vuccati “adhisīle paññā”. </span><br><p id=vb16:257.1><span class=root>Tattha katamā adhicitte paññā? </span><br><p id=vb16:257.2><span class=root>Rūpāvacarārūpāvacarasamāpattiṁ samāpajjantassa yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:257.3><span class=root>ayaṁ vuccati “adhicitte paññā”. </span><br><p id=vb16:258.1><span class=root>Tattha katamā adhipaññāya paññā? </span><br><p id=vb16:258.2><span class=root>Catūsu maggesu catūsu phalesu paññā—</span><br><p id=vb16:258.3><span class=root>ayaṁ vuccati “adhipaññāya paññā”. </span><br><p id=vb16:259.1><span class=root>Tattha katamaṁ āyakosallaṁ? </span><br><p id=vb16:259.2><span class=root>“Ime dhamme manasikaroto anuppannā ceva akusalā dhammā na uppajjanti, uppannā ca akusalā dhammā pahīyanti. </span><br><p id=vb16:259.3><span class=root>Ime vā panime dhamme manasikaroto anuppannā ceva kusalā dhammā uppajjanti, uppannā ca kusalā dhammā bhiyyobhāvāya vepullāya bhāvanāya pāripūriyā saṁvattantī”ti—</span><br><p id=vb16:259.4><span class=root>yā tattha paññā pajānanā …pe… amoho dhammavicayo sammādiṭṭhi—</span><br><p id=vb16:259.5><span class=root>idaṁ vuccati “āyakosallaṁ”. </span><br><p id=vb16:260.1><span class=root>Tattha katamaṁ apāyakosallaṁ? </span><br><p id=vb16:260.2><span class=root>“Ime dhamme manasikaroto anuppannā ceva kusalā dhammā na uppajjanti, uppannā ca kusalā dhammā nirujjhanti. </span><br><p id=vb16:260.3><span class=root>Ime vā panime dhamme manasikaroto anuppannā ceva akusalā dhammā uppajjanti, uppannā ca akusalā dhammā bhiyyobhāvāya vepullāya saṁvattantī”ti—</span><br><p id=vb16:260.4><span class=root>yā tattha paññā pajānanā …pe… amoho dhammavicayo sammādiṭṭhi—</span><br><p id=vb16:260.5><span class=root>idaṁ vuccati “apāyakosallaṁ”. </span><br><p id=vb16:261.1><span class=root>Sabbāpi tatrupāyā paññā upāyakosallaṁ. </span><br><p id=vb16:262.1><span class=root>Catūsu bhūmīsu vipāke paññā vipākā paññā. </span><br><p id=vb16:263.1><span class=root>Catūsu bhūmīsu kusale paññā vipākadhammadhammā paññā. </span><br><p id=vb16:264.1><span class=root>Tīsu bhūmīsu kiriyābyākate paññā nevavipākanavipākadhammadhammā paññā. </span><br><p id=vb16:265.1><span class=root>Tīsu bhūmīsu vipāke paññā upādinnupādāniyā paññā. </span><br><p id=vb16:266.1><span class=root>Tīsu bhūmīsu kusale tīsu bhūmīsu kiriyābyākate paññā anupādinnupādāniyā paññā. </span><br><p id=vb16:267.1><span class=root>Catūsu maggesu catūsu phalesu paññā anupādinnaanupādāniyā paññā. </span><br><p id=vb16:268.1><span class=root>Vitakkavicārasampayuttā paññā savitakkasavicārā paññā. </span><br><p id=vb16:269.1><span class=root>Vitakkavippayuttā vicārasampayuttā paññā avitakkavicāramattā paññā. </span><br><p id=vb16:270.1><span class=root>Vitakkavicāravippayuttā paññā avitakkaavicārā paññā. </span><br><p id=vb16:271.1><span class=root>Pītisampayuttā paññā pītisahagatā paññā. </span><br><p id=vb16:272.1><span class=root>Sukhasampayuttā paññā sukhasahagatā paññā. </span><br><p id=vb16:273.1><span class=root>Upekkhāsampayuttā paññā upekkhāsahagatā paññā. </span><br><p id=vb16:274.1><span class=root>Tīsu bhūmīsu kusale paññā ācayagāminī paññā. </span><br><p id=vb16:275.1><span class=root>Catūsu maggesu paññā apacayagāminī paññā. </span><br><p id=vb16:276.1><span class=root>Catūsu bhūmīsu vipāke tīsu bhūmīsu kiriyābyākate paññā nevācayagāmināpacayagāminī paññā. </span><br><p id=vb16:277.1><span class=root>Catūsu maggesu tīsu phalesu paññā sekkhā paññā. </span><br><p id=vb16:278.1><span class=root>Upariṭṭhimā arahattaphale paññā asekkhā paññā. </span><br><p id=vb16:279.1><span class=root>Tīsu bhūmīsu kusale tīsu bhūmīsu vipāke tīsu bhūmīsu kiriyābyākate paññā nevasekkhanāsekkhā paññā. </span><br><p id=vb16:280.1><span class=root>Kāmāvacarakusalābyākate paññā parittā paññā. </span><br><p id=vb16:281.1><span class=root>Rūpāvacarārūpāvacarakusalābyākate paññā mahaggatā paññā. </span><br><p id=vb16:282.1><span class=root>Catūsu maggesu catūsu phalesu paññā appamāṇā paññā. </span><br><p id=vb16:283.1><span class=root>Tattha katamā parittārammaṇā paññā? </span><br><p id=vb16:283.2><span class=root>Paritte dhamme ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:283.3><span class=root>ayaṁ vuccati “parittārammaṇā paññā”. </span><br><p id=vb16:284.1><span class=root>Tattha katamā mahaggatārammaṇā paññā? </span><br><p id=vb16:284.2><span class=root>Mahaggate dhamme ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:284.3><span class=root>ayaṁ vuccati “mahaggatārammaṇā paññā”. </span><br><p id=vb16:285.1><span class=root>Tattha katamā appamāṇārammaṇā paññā? </span><br><p id=vb16:285.2><span class=root>Appamāṇe dhamme ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:285.3><span class=root>ayaṁ vuccati “appamāṇārammaṇā paññā”. </span><br><p id=vb16:286.1><span class=root>Tattha katamā maggārammaṇā paññā? </span><br><p id=vb16:286.2><span class=root>Ariyamaggaṁ ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:286.3><span class=root>ayaṁ vuccati “maggārammaṇā paññā”. </span><br><p id=vb16:287.1><span class=root>Catūsu maggesu paññā maggahetukā paññā. </span><br><p id=vb16:288.1><span class=root>Tattha katamā maggādhipatinī paññā? </span><br><p id=vb16:288.2><span class=root>Ariyamaggaṁ adhipatiṁ karitvā yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:288.3><span class=root>ayaṁ vuccati “maggādhipatinī paññā”. </span><br><p id=vb16:289.1><span class=root>Catūsu bhūmīsu vipāke paññā siyā uppannā, siyā uppādinī, na vattabbā anuppannāti. </span><br><p id=vb16:289.2><span class=root>Catūsu bhūmīsu kusale tīsu bhūmīsu kiriyābyākate paññā siyā uppannā, siyā anuppannā, na vattabbā uppādinīti. </span><br><p id=vb16:290.1><span class=root>Sabbāva paññā siyā atītā, siyā anāgatā, siyā paccuppannā. </span><br><p id=vb16:291.1><span class=root>Tattha katamā atītārammaṇā paññā? </span><br><p id=vb16:291.2><span class=root>Atīte dhamme ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:291.3><span class=root>ayaṁ vuccati “atītārammaṇā paññā”. </span><br><p id=vb16:292.1><span class=root>Tattha katamā anāgatārammaṇā paññā? </span><br><p id=vb16:292.2><span class=root>Anāgate dhamme ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:292.3><span class=root>ayaṁ vuccati “anāgatārammaṇā paññā”. </span><br><p id=vb16:293.1><span class=root>Tattha katamā paccuppannārammaṇā paññā? </span><br><p id=vb16:293.2><span class=root>Paccuppanne dhamme ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:293.3><span class=root>ayaṁ vuccati “paccuppannārammaṇā paññā”. </span><br><p id=vb16:294.1><span class=root>Sabbāva paññā siyā ajjhattā, siyā bahiddhā, siyā ajjhattabahiddhā. </span><br><p id=vb16:295.1><span class=root>Tattha katamā ajjhattārammaṇā paññā? </span><br><p id=vb16:295.2><span class=root>Ajjhatte dhamme ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:295.3><span class=root>ayaṁ vuccati “ajjhattārammaṇā paññā”. </span><br><p id=vb16:296.1><span class=root>Tattha katamā bahiddhārammaṇā paññā? </span><br><p id=vb16:296.2><span class=root>Bahiddhādhamme ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:296.3><span class=root>ayaṁ vuccati “bahiddhārammaṇā paññā”. </span><br><p id=vb16:297.1><span class=root>Tattha katamā ajjhattabahiddhārammaṇā paññā? </span><br><p id=vb16:297.2><span class=root>Ajjhattabahiddhā dhamme ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:297.3><span class=root>ayaṁ vuccati “ajjhattabahiddhārammaṇā paññā”. </span><br><p id=vb16:298.1><span class=root>Evaṁ tividhena ñāṇavatthu. </span><br><p id=vb16:298.2><span class=root>Tikaṁ. </span><br><p id=vb16:299.0><span class=root>4. Catukkaniddesa </span><br><p id=vb16:299.1><span class=root>Tattha katamaṁ kammassakatañāṇaṁ? </span><br><p id=vb16:299.2><span class=root>“Atthi dinnaṁ, atthi yiṭṭhaṁ, atthi hutaṁ, atthi sukatadukkaṭānaṁ kammānaṁ phalaṁ vipāko, atthi ayaṁ loko, atthi paro loko, atthi mātā, atthi pitā, atthi sattā opapātikā, atthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī”ti—</span><br><p id=vb16:299.3><span class=root>yā evarūpā paññā pajānanā …pe… amoho dhammavicayo sammādiṭṭhi—</span><br><p id=vb16:299.4><span class=root>idaṁ vuccati “kammassakatañāṇaṁ”. </span><br><p id=vb16:299.5><span class=root>Ṭhapetvā saccānulomikaṁ ñāṇaṁ, sabbāpi sāsavā kusalā paññā kammassakatañāṇaṁ. </span><br><p id=vb16:300.1><span class=root>Tattha katamaṁ saccānulomikaṁ ñāṇaṁ? </span><br><p id=vb16:300.2><span class=root>“Rūpaṁ aniccan”ti vā vedanā …pe… </span><br><p id=vb16:300.3><span class=root>saññā … saṅkhārā … “viññāṇaṁ aniccan”ti vā yā evarūpī anulomikā khanti diṭṭhi ruci mudi pekkhā dhammanijjhānakkhanti—</span><br><p id=vb16:300.4><span class=root>idaṁ vuccati “saccānulomikaṁ ñāṇaṁ”. </span><br><p id=vb16:301.1><span class=root>Catūsu maggesu paññā maggasamaṅgissa ñāṇaṁ. </span><br><p id=vb16:302.1><span class=root>Catūsu phalesu paññā phalasamaṅgissa ñāṇaṁ. </span><br><p id=vb16:303.1><span class=root>Maggasamaṅgissa ñāṇaṁ dukkhepetaṁ ñāṇaṁ, dukkhasamudayepetaṁ ñāṇaṁ, dukkhanirodhepetaṁ ñāṇaṁ, dukkhanirodhagāminiyā paṭipadāyapetaṁ ñāṇaṁ. </span><br><p id=vb16:304.1><span class=root>Tattha katamaṁ dukkhe ñāṇaṁ? </span><br><p id=vb16:304.2><span class=root>Dukkhaṁ ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:304.3><span class=root>idaṁ vuccati “dukkhe ñāṇaṁ”. </span><br><p id=vb16:305.1><span class=root>Dukkhasamudayaṁ ārabbha …pe… </span><br><p id=vb16:305.2><span class=root>dukkhanirodhaṁ ārabbha …pe… </span><br><p id=vb16:305.3><span class=root>dukkhanirodhagāminiṁ paṭipadaṁ ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:305.4><span class=root>idaṁ vuccati “dukkhanirodhagāminiyā paṭipadāya ñāṇaṁ”. </span><br><p id=vb16:306.1><span class=root>Kāmāvacarakusalābyākate paññā kāmāvacarā paññā, rūpāvacarakusalābyākate paññā rūpāvacarā paññā, arūpāvacarakusalābyākate paññā arūpāvacarā paññā, catūsu maggesu catūsu phalesu paññā apariyāpannā paññā. </span><br><p id=vb16:307.1><span class=root>Tattha katamaṁ dhamme ñāṇaṁ? </span><br><p id=vb16:307.2><span class=root>Catūsu maggesu catūsu phalesu paññā dhamme ñāṇaṁ. </span><br><p id=vb16:308.1><span class=root>So iminā dhammena ñātena diṭṭhena pattena viditena pariyogāḷhena atītānāgatena nayaṁ neti. </span><br><p id=vb16:308.2><span class=root>“Ye hi keci atītamaddhānaṁ samaṇā vā brāhmaṇā vā dukkhaṁ abbhaññaṁsu, dukkhasamudayaṁ abbhaññaṁsu, dukkhanirodhaṁ abbhaññaṁsu, dukkhanirodhagāminiṁ paṭipadaṁ abbhaññaṁsu, imaññeva te dukkhaṁ abbhaññaṁsu, imaññeva te dukkhasamudayaṁ abbhaññaṁsu, imaññeva te dukkhanirodhaṁ abbhaññaṁsu, imaññeva te dukkhanirodhagāminiṁ paṭipadaṁ abbhaññaṁsu. </span><br><p id=vb16:308.3><span class=root>Ye hi keci anāgatamaddhānaṁ samaṇā vā brāhmaṇā vā dukkhaṁ abhijānissanti, dukkhasamudayaṁ abhijānissanti, dukkhanirodhaṁ abhijānissanti, dukkhanirodhagāminiṁ paṭipadaṁ abhijānissanti, imaññeva te dukkhaṁ abhijānissanti, imaññeva te dukkhasamudayaṁ abhijānissanti, imaññeva te dukkhanirodhaṁ abhijānissanti, imaññeva te dukkhanirodhagāminiṁ paṭipadaṁ abhijānissantī”ti—</span><br><p id=vb16:308.4><span class=root>yā tattha paññā pajānanā …pe… amoho dhammavicayo sammādiṭṭhi—</span><br><p id=vb16:308.5><span class=root>idaṁ vuccati “anvaye ñāṇaṁ”. </span><br><p id=vb16:309.1><span class=root>Tattha katamaṁ pariye ñāṇaṁ? </span><br><p id=vb16:309.2><span class=root>Idha bhikkhu parasattānaṁ parapuggalānaṁ cetasā ceto paricca pajānāti. </span><br><p id=vb16:309.3><span class=root>Sarāgaṁ vā cittaṁ “sarāgaṁ cittan”ti pajānāti, vītarāgaṁ vā cittaṁ “vītarāgaṁ cittan”ti pajānāti, sadosaṁ vā cittaṁ “sadosaṁ cittan”ti pajānāti, vītadosaṁ vā cittaṁ “vītadosaṁ cittan”ti pajānāti, samohaṁ vā cittaṁ “samohaṁ cittan”ti pajānāti, vītamohaṁ vā cittaṁ “vītamohaṁ cittan”ti pajānāti, saṅkhittaṁ vā cittaṁ “saṅkhittaṁ cittan”ti pajānāti, vikkhittaṁ vā cittaṁ “vikkhittaṁ cittan”ti pajānāti, mahaggataṁ vā cittaṁ “mahaggataṁ cittan”ti pajānāti, amahaggataṁ vā cittaṁ “amahaggataṁ cittan”ti pajānāti, sauttaraṁ vā cittaṁ “sauttaraṁ cittan”ti pajānāti, anuttaraṁ vā cittaṁ “anuttaraṁ cittan”ti pajānāti, samāhitaṁ vā cittaṁ “samāhitaṁ cittan”ti pajānāti, asamāhitaṁ vā cittaṁ “asamāhitaṁ cittan”ti pajānāti, vimuttaṁ vā cittaṁ “vimuttaṁ cittan”ti pajānāti, avimuttaṁ vā cittaṁ “avimuttaṁ cittan”ti pajānātīti—</span><br><p id=vb16:309.4><span class=root>yā tattha paññā pajānanā …pe… amoho dhammavicayo sammādiṭṭhi—</span><br><p id=vb16:309.5><span class=root>idaṁ vuccati “pariye ñāṇaṁ”. </span><br><p id=vb16:310.1><span class=root>Ṭhapetvā dhamme ñāṇaṁ anvaye ñāṇaṁ pariye ñāṇaṁ, avasesā paññā sammutiñāṇaṁ. </span><br><p id=vb16:311.1><span class=root>Tattha katamā paññā ācayāya no apacayāya? </span><br><p id=vb16:311.2><span class=root>Kāmāvacarakusale paññā ācayāya no apacayāya. </span><br><p id=vb16:312.1><span class=root>Catūsu maggesu paññā apacayāya no ācayāya. </span><br><p id=vb16:313.1><span class=root>Rūpāvacarārūpāvacarakusale paññā ācayāya ceva apacayāya ca. </span><br><p id=vb16:314.1><span class=root>Avasesā paññā neva ācayāya no apacayāya. </span><br><p id=vb16:315.1><span class=root>Tattha katamā paññā nibbidāya no paṭivedhāya? </span><br><p id=vb16:315.2><span class=root>Yāya paññāya kāmesu vītarāgo hoti, na ca abhiññāyo paṭivijjhati na ca saccāni—</span><br><p id=vb16:315.3><span class=root>ayaṁ vuccati “paññā nibbidāya no paṭivedhāya”. </span><br><p id=vb16:316.1><span class=root>Sveva paññāya kāmesu vītarāgo samāno abhiññāyo paṭivijjhati na ca saccāni—</span><br><p id=vb16:316.2><span class=root>ayaṁ vuccati “paññā paṭivedhāya no nibbidāya”. </span><br><p id=vb16:317.1><span class=root>Catūsu maggesu paññā nibbidāya ceva paṭivedhāya ca. </span><br><p id=vb16:318.1><span class=root>Avasesā paññā neva nibbidāya no paṭivedhāya. </span><br><p id=vb16:319.1><span class=root>Tattha katamā hānabhāginī paññā? </span><br><p id=vb16:319.2><span class=root>Paṭhamassa jhānassa lābhiṁ kāmasahagatā saññāmanasikārā samudācaranti hānabhāginī paññā. </span><br><p id=vb16:320.1><span class=root>Tadanudhammatā sati santiṭṭhati ṭhitibhāginī paññā. </span><br><p id=vb16:321.1><span class=root>Avitakkasahagatā saññāmanasikārā samudācaranti visesabhāginī paññā. </span><br><p id=vb16:322.1><span class=root>Nibbidāsahagatā saññāmanasikārā samudācaranti virāgūpasañhitā nibbedhabhāginī paññā. </span><br><p id=vb16:322.2><span class=root>Dutiyassa jhānassa lābhiṁ vitakkasahagatā saññāmanasikārā samudācaranti hānabhāginī paññā. </span><br><p id=vb16:322.3><span class=root>Tadanudhammatā sati santiṭṭhati ṭhitibhāginī paññā. </span><br><p id=vb16:322.4><span class=root>Upekkhāsahagatā saññāmanasikārā samudācaranti visesabhāginī paññā. </span><br><p id=vb16:322.5><span class=root>Nibbidāsahagatā saññāmanasikārā samudācaranti virāgūpasañhitā nibbedhabhāginī paññā. </span><br><p id=vb16:322.6><span class=root>Tatiyassa jhānassa lābhiṁ pītisukhasahagatā saññāmanasikārā samudācaranti hānabhāginī paññā. </span><br><p id=vb16:322.7><span class=root>Tadanudhammatā sati santiṭṭhati ṭhitibhāginī paññā. </span><br><p id=vb16:322.8><span class=root>Adukkhamasukhasahagatā saññāmanasikārā samudācaranti visesabhāginī paññā. </span><br><p id=vb16:322.9><span class=root>Nibbidāsahagatā saññāmanasikārā samudācaranti virāgūpasañhitā nibbedhabhāginī paññā. </span><br><p id=vb16:322.10><span class=root>Catutthassa jhānassa lābhiṁ upekkhāsahagatā saññāmanasikārā samudācaranti hānabhāginī paññā. </span><br><p id=vb16:322.11><span class=root>Tadanudhammatā sati santiṭṭhati ṭhitibhāginī paññā. </span><br><p id=vb16:322.12><span class=root>Ākāsānañcāyatanasahagatā saññāmanasikārā samudācaranti visesabhāginī paññā. </span><br><p id=vb16:322.13><span class=root>Nibbidāsahagatā saññāmanasikārā samudācaranti virāgūpasañhitā nibbedhabhāginī paññā. </span><br><p id=vb16:322.14><span class=root>Ākāsānañcāyatanassa lābhiṁ rūpasahagatā saññāmanasikārā samudācaranti hānabhāginī paññā. </span><br><p id=vb16:322.15><span class=root>Tadanudhammatā sati santiṭṭhati ṭhitibhāginī paññā. </span><br><p id=vb16:322.16><span class=root>Viññāṇañcāyatanasahagatā saññāmanasikārā samudācaranti visesabhāginī paññā. </span><br><p id=vb16:322.17><span class=root>Nibbidāsahagatā saññāmanasikārā samudācaranti virāgūpasañhitā nibbedhabhāginī paññā. </span><br><p id=vb16:322.18><span class=root>Viññāṇañcāyatanassa lābhiṁ ākāsānañcāyatanasahagatā saññāmanasikārā samudācaranti hānabhāginī paññā. </span><br><p id=vb16:322.19><span class=root>Tadanudhammatā sati santiṭṭhati ṭhitibhāginī paññā. </span><br><p id=vb16:322.20><span class=root>Ākiñcaññāyatanasahagatā saññāmanasikārā samudācaranti visesabhāginī paññā. </span><br><p id=vb16:322.21><span class=root>Nibbidāsahagatā saññāmanasikārā samudācaranti virāgūpasañhitā nibbedhabhāginī paññā. </span><br><p id=vb16:322.22><span class=root>Ākiñcaññāyatanassa lābhiṁ viññāṇañcāyatanasahagatā saññāmanasikārā samudācaranti hānabhāginī paññā. </span><br><p id=vb16:322.23><span class=root>Tadanudhammatā sati santiṭṭhati ṭhitibhāginī paññā. </span><br><p id=vb16:322.24><span class=root>Nevasaññānāsaññāyatanasahagatā saññāmanasikārā samudācaranti visesabhāginī paññā. </span><br><p id=vb16:322.25><span class=root>Nibbidāsahagatā saññāmanasikārā samudācaranti virāgūpasañhitā nibbedhabhāginī paññā. </span><br><p id=vb16:323.1><span class=root>Tattha katamā catasso paṭisambhidā? </span><br><p id=vb16:323.2><span class=root>Atthapaṭisambhidā, dhammapaṭisambhidā, niruttipaṭisambhidā, paṭibhānapaṭisambhidā. </span><br><p id=vb16:323.3><span class=root>Atthe ñāṇaṁ atthapaṭisambhidā, dhamme ñāṇaṁ dhammapaṭisambhidā, tatra dhammaniruttābhilāpe ñāṇaṁ niruttipaṭisambhidā, ñāṇesu ñāṇaṁ paṭibhānapaṭisambhidā. </span><br><p id=vb16:323.4><span class=root>Imā catasso paṭisambhidā. </span><br><p id=vb16:324.1><span class=root>Tattha katamā catasso paṭipadā? </span><br><p id=vb16:324.2><span class=root>Dukkhapaṭipadā dandhābhiññā paññā, dukkhapaṭipadā khippābhiññā paññā, sukhapaṭipadā dandhābhiññā paññā, sukhapaṭipadā khippābhiññā paññā. </span><br><p id=vb16:325.1><span class=root>Tattha katamā dukkhapaṭipadā dandhābhiññā paññā? </span><br><p id=vb16:325.2><span class=root>Kicchena kasirena samādhiṁ uppādentassa dandhaṁ taṇṭhānaṁ abhijānantassa yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:325.3><span class=root>ayaṁ vuccati “dukkhapaṭipadā dandhābhiññā paññā”. </span><br><p id=vb16:326.1><span class=root>Tattha katamā dukkhapaṭipadā khippābhiññā paññā? </span><br><p id=vb16:326.2><span class=root>Kicchena kasirena samādhiṁ uppādentassa khippaṁ taṇṭhānaṁ abhijānantassa yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:326.3><span class=root>ayaṁ vuccati “dukkhapaṭipadā khippābhiññā paññā”. </span><br><p id=vb16:327.1><span class=root>Tattha katamā sukhapaṭipadā dandhābhiññā paññā? </span><br><p id=vb16:327.2><span class=root>Akicchena akasirena samādhiṁ uppādentassa dandhaṁ taṇṭhānaṁ abhijānantassa yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:327.3><span class=root>ayaṁ vuccati “sukhapaṭipadā dandhābhiññā paññā”. </span><br><p id=vb16:328.1><span class=root>Tattha katamā sukhapaṭipadā khippābhiññā paññā? </span><br><p id=vb16:328.2><span class=root>Akicchena akasirena samādhiṁ uppādentassa khippaṁ taṇṭhānaṁ abhijānantassa yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:328.3><span class=root>ayaṁ vuccati “sukhapaṭipadā khippābhiññā paññā”. </span><br><p id=vb16:328.4><span class=root>Imā catasso paṭipadā. </span><br><p id=vb16:329.1><span class=root>Tattha katamāni cattāri ārammaṇāni? </span><br><p id=vb16:329.2><span class=root>Parittā parittārammaṇā paññā, parittā appamāṇārammaṇā paññā, appamāṇā parittārammaṇā paññā, appamāṇā appamāṇārammaṇā paññā. </span><br><p id=vb16:330.1><span class=root>Tattha katamā parittā parittārammaṇā paññā? </span><br><p id=vb16:330.2><span class=root>Samādhissa na nikāmalābhissa ārammaṇaṁ thokaṁ pharantassa yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:330.3><span class=root>ayaṁ vuccati “parittā parittārammaṇā paññā”. </span><br><p id=vb16:331.1><span class=root>Tattha katamā parittā appamāṇārammaṇā paññā? </span><br><p id=vb16:331.2><span class=root>Samādhissa na nikāmalābhissa ārammaṇaṁ vipulaṁ pharantassa yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:331.3><span class=root>ayaṁ vuccati “parittā appamāṇārammaṇā paññā”. </span><br><p id=vb16:332.1><span class=root>Tattha katamā appamāṇā parittārammaṇā paññā? </span><br><p id=vb16:332.2><span class=root>Samādhissa nikāmalābhissa ārammaṇaṁ thokaṁ pharantassa yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:332.3><span class=root>ayaṁ vuccati “appamāṇā parittārammaṇā paññā”. </span><br><p id=vb16:333.1><span class=root>Tattha katamā appamāṇā appamāṇārammaṇā paññā? </span><br><p id=vb16:333.2><span class=root>Samādhissa nikāmalābhissa ārammaṇaṁ vipulaṁ pharantassa yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:333.3><span class=root>ayaṁ vuccati “appamāṇā appamāṇārammaṇā paññā”. </span><br><p id=vb16:333.4><span class=root>Imāni cattāri ārammaṇāni. </span><br><p id=vb16:334.1><span class=root>Maggasamaṅgissa ñāṇaṁ jarāmaraṇepetaṁ ñāṇaṁ, jarāmaraṇasamudayepetaṁ ñāṇaṁ, jarāmaraṇanirodhepetaṁ ñāṇaṁ, jarāmaraṇanirodhagāminiyā paṭipadāyapetaṁ ñāṇaṁ. </span><br><p id=vb16:335.1><span class=root>Tattha katamaṁ jarāmaraṇe ñāṇaṁ? </span><br><p id=vb16:335.2><span class=root>Jarāmaraṇaṁ ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:335.3><span class=root>idaṁ vuccati “jarāmaraṇe ñāṇaṁ”. </span><br><p id=vb16:336.1><span class=root>Jarāmaraṇasamudayaṁ ārabbha …pe… </span><br><p id=vb16:336.2><span class=root>jarāmaraṇanirodhaṁ ārabbha …pe… </span><br><p id=vb16:336.3><span class=root>jarāmaraṇanirodhagāminiṁ paṭipadaṁ ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:336.4><span class=root>idaṁ vuccati “jarāmaraṇanirodhagāminiyā paṭipadāya ñāṇaṁ”. </span><br><p id=vb16:337.1><span class=root>Dhammasamaṅgissa ñāṇaṁ jātiyāpetaṁ ñāṇaṁ …pe… </span><br><p id=vb16:337.2><span class=root>bhavepetaṁ ñāṇaṁ …pe… </span><br><p id=vb16:337.3><span class=root>upādānepetaṁ ñāṇaṁ …pe… </span><br><p id=vb16:337.4><span class=root>taṇhāyapetaṁ ñāṇaṁ …pe… </span><br><p id=vb16:337.5><span class=root>vedanāyapetaṁ ñāṇaṁ …pe… </span><br><p id=vb16:337.6><span class=root>phassepetaṁ ñāṇaṁ …pe… </span><br><p id=vb16:337.7><span class=root>saḷāyatanepetaṁ ñāṇaṁ …pe… </span><br><p id=vb16:337.8><span class=root>nāmarūpepetaṁ ñāṇaṁ …pe… </span><br><p id=vb16:337.9><span class=root>viññāṇepetaṁ ñāṇaṁ …pe… </span><br><p id=vb16:337.10><span class=root>saṅkhāresupetaṁ ñāṇaṁ, saṅkhārasamudayepetaṁ ñāṇaṁ, saṅkhāranirodhepetaṁ ñāṇaṁ, saṅkhāranirodhagāminiyā paṭipadāyapetaṁ ñāṇaṁ. </span><br><p id=vb16:338.1><span class=root>Tattha katamaṁ saṅkhāresu ñāṇaṁ? </span><br><p id=vb16:338.2><span class=root>Saṅkhāre ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:338.3><span class=root>idaṁ vuccati “saṅkhāresu ñāṇaṁ”. </span><br><p id=vb16:339.1><span class=root>Saṅkhārasamudayaṁ ārabbha …pe… </span><br><p id=vb16:339.2><span class=root>saṅkhāranirodhaṁ ārabbha …pe… </span><br><p id=vb16:339.3><span class=root>saṅkhāranirodhagāminiṁ paṭipadaṁ ārabbha yā uppajjati paññā pajānanā …pe… amoho dhammavicayo sammādiṭṭhi—</span><br><p id=vb16:339.4><span class=root>idaṁ vuccati “saṅkhāranirodhagāminiyā paṭipadāya ñāṇaṁ”. –24 </span><br><p id=vb16:340.1><span class=root>Evaṁ catubbidhena ñāṇavatthu. </span><br><p id=vb16:341.1><span class=root>Catukkaṁ. </span><br><p id=vb16:342.0><span class=root>5. Pañcakaniddesa </span><br><p id=vb16:342.1><span class=root>Tattha katamo pañcaṅgiko sammāsamādhi? </span><br><p id=vb16:342.2><span class=root>Pītipharaṇatā, sukhapharaṇatā, cetopharaṇatā, ālokapharaṇatā, paccavekkhaṇānimittaṁ. </span><br><p id=vb16:342.3><span class=root>Dvīsu jhānesu paññā pītipharaṇatā. </span><br><p id=vb16:342.4><span class=root>Tīsu jhānesu paññā sukhapharaṇatā. </span><br><p id=vb16:342.5><span class=root>Paracitte ñāṇaṁ cetopharaṇatā. </span><br><p id=vb16:342.6><span class=root>Dibbacakkhu ālokapharaṇatā. </span><br><p id=vb16:342.7><span class=root>Tamhā tamhā samādhimhā vuṭṭhitassa paccavekkhaṇāñāṇaṁ paccavekkhaṇānimittaṁ. </span><br><p id=vb16:342.8><span class=root>Ayaṁ vuccati “pañcaṅgiko sammāsamādhi”. </span><br><p id=vb16:343.1><span class=root>Tattha katamo pañcañāṇiko sammāsamādhi? </span><br><p id=vb16:343.2><span class=root>“Ayaṁ samādhi paccuppannasukho ceva āyatiñca sukhavipāko”ti paccattaññeva ñāṇaṁ uppajjati. </span><br><p id=vb16:343.3><span class=root>“Ayaṁ samādhi ariyo nirāmiso”ti paccattaññeva ñāṇaṁ uppajjati. </span><br><p id=vb16:343.4><span class=root>“Ayaṁ samādhi akāpurisasevito”ti paccattaññeva ñāṇaṁ uppajjati. </span><br><p id=vb16:343.5><span class=root>“Ayaṁ samādhi santo paṇīto paṭippassaddhaladdho ekodibhāvādhigato na sasaṅkhāraniggayhavāritagato”ti paccattaññeva ñāṇaṁ uppajjati. </span><br><p id=vb16:343.6><span class=root>“So kho panāhaṁ imaṁ samādhiṁ sato samāpajjāmi sato vuṭṭhahāmī”ti paccattaññeva ñāṇaṁ uppajjati. </span><br><p id=vb16:343.7><span class=root>Ayaṁ pañcañāṇiko sammāsamādhi. </span><br><p id=vb16:343.8><span class=root>Evaṁ pañcavidhena ñāṇavatthu. </span><br><p id=vb16:344.1><span class=root>Pañcakaṁ. </span><br><p id=vb16:345.0><span class=root>6. Chakkaniddesa </span><br><p id=vb16:345.1><span class=root>Tattha katamā chasu abhiññāsu paññā? </span><br><p id=vb16:345.2><span class=root>Iddhividhe ñāṇaṁ, sotadhātuvisuddhiyā ñāṇaṁ, paracitte ñāṇaṁ, pubbenivāsānussatiyā ñāṇaṁ, sattānaṁ cutūpapāte ñāṇaṁ, āsavānaṁ khaye ñāṇaṁ—</span><br><p id=vb16:345.3><span class=root>imā chasu abhiññāsu paññā. </span><br><p id=vb16:345.4><span class=root>Evaṁ chabbidhena ñāṇavatthu. </span><br><p id=vb16:346.1><span class=root>Chakkaṁ. </span><br><p id=vb16:347.0><span class=root>7. Sattakaniddesa </span><br><p id=vb16:347.1><span class=root>Tattha katamāni sattasattati ñāṇavatthūni? </span><br><p id=vb16:347.2><span class=root>Jātipaccayā jarāmaraṇanti ñāṇaṁ, asati jātiyā natthi jarāmaraṇanti ñāṇaṁ, atītampi addhānaṁ jātipaccayā jarāmaraṇanti ñāṇaṁ, asati jātiyā natthi jarāmaraṇanti ñāṇaṁ, anāgatampi addhānaṁ jātipaccayā jarāmaraṇanti ñāṇaṁ, asati jātiyā natthi jarāmaraṇanti ñāṇaṁ. </span><br><p id=vb16:347.3><span class=root>Yampissa taṁ dhammaṭṭhitiñāṇaṁ tampi khayadhammaṁ vayadhammaṁ virāgadhammaṁ nirodhadhammanti ñāṇaṁ; </span><br><p id=vb16:347.4><span class=root>bhavapaccayā jātīti ñāṇaṁ …pe… </span><br><p id=vb16:347.5><span class=root>upādānapaccayā bhavoti ñāṇaṁ …pe… </span><br><p id=vb16:347.6><span class=root>taṇhāpaccayā upādānanti ñāṇaṁ …pe… </span><br><p id=vb16:347.7><span class=root>vedanāpaccayā taṇhāti ñāṇaṁ …pe… </span><br><p id=vb16:347.8><span class=root>phassapaccayā vedanāti ñāṇaṁ …pe… </span><br><p id=vb16:347.9><span class=root>saḷāyatanapaccayā phassoti ñāṇaṁ …pe… </span><br><p id=vb16:347.10><span class=root>nāmarūpapaccayā saḷāyatananti ñāṇaṁ …pe… </span><br><p id=vb16:347.11><span class=root>viññāṇapaccayā nāmarūpanti ñāṇaṁ …pe… </span><br><p id=vb16:347.12><span class=root>saṅkhārapaccayā viññāṇanti ñāṇaṁ …pe… </span><br><p id=vb16:347.13><span class=root>avijjāpaccayā saṅkhārāti ñāṇaṁ, asati avijjāya natthi saṅkhārāti ñāṇaṁ, atītampi addhānaṁ avijjāpaccayā saṅkhārāti ñāṇaṁ, asati avijjāya natthi saṅkhārāti ñāṇaṁ, anāgatampi addhānaṁ avijjāpaccayā saṅkhārāti ñāṇaṁ, asati avijjāya natthi saṅkhārāti ñāṇaṁ. </span><br><p id=vb16:347.14><span class=root>Yampissa taṁ dhammaṭṭhitiñāṇaṁ tampi khayadhammaṁ vayadhammaṁ virāgadhammaṁ nirodhadhammanti ñāṇaṁ. </span><br><p id=vb16:347.15><span class=root>Imāni sattasattati ñāṇavatthūni. </span><br><p id=vb16:347.16><span class=root>Evaṁ sattavidhena ñāṇavatthu. </span><br><p id=vb16:348.1><span class=root>Sattakaṁ. </span><br><p id=vb16:349.0><span class=root>8. Aṭṭhakaniddesa </span><br><p id=vb16:349.1><span class=root>Tattha katamā catūsu maggesu catūsu phalesu paññā? </span><br><p id=vb16:349.2><span class=root>Sotāpattimagge paññā, sotāpattiphale paññā, sakadāgāmimagge paññā, sakadāgāmiphale paññā, anāgāmimagge paññā, anāgāmiphale paññā, arahattamagge paññā, arahattaphale paññā—</span><br><p id=vb16:349.3><span class=root>imā catūsu maggesu catūsu phalesu paññā. </span><br><p id=vb16:349.4><span class=root>Evaṁ aṭṭhavidhena ñāṇavatthu. </span><br><p id=vb16:350.1><span class=root>Aṭṭhakaṁ. </span><br><p id=vb16:351.0><span class=root>9. Navakaniddesa </span><br><p id=vb16:351.1><span class=root>Tattha katamā navasu anupubbavihārasamāpattīsu paññā? </span><br><p id=vb16:351.2><span class=root>Paṭhamajjhānasamāpattiyā paññā, dutiyajjhānasamāpattiyā paññā, tatiyajjhānasamāpattiyā paññā, catutthajjhānasamāpattiyā paññā, ākāsānañcāyatanasamāpattiyā paññā, viññāṇañcāyatanasamāpattiyā paññā, ākiñcaññāyatanasamāpattiyā paññā, nevasaññānāsaññāyatanasamāpattiyā paññā, saññāvedayitanirodhasamāpattiyā vuṭṭhitassa paccavekkhaṇāñāṇaṁ—</span><br><p id=vb16:351.3><span class=root>imā navasu anupubbavihārasamāpattīsu paññā. </span><br><p id=vb16:351.4><span class=root>Evaṁ navavidhena ñāṇavatthu. </span><br><p id=vb16:352.1><span class=root>Navakaṁ. </span><br><p id=vb16:353.0><span class=root>10. Dasakaniddesa </span><br><p id=vb16:353.1><span class=root>Tattha katamaṁ tathāgatassa ṭhānañca ṭhānato aṭṭhānañca aṭṭhānato yathābhūtaṁ ñāṇaṁ? </span><br><p id=vb16:353.2><span class=root>Idha tathāgato “aṭṭhānametaṁ anavakāso yaṁ diṭṭhisampanno puggalo kañci saṅkhāraṁ niccato upagaccheyya, netaṁ ṭhānaṁ vijjatī”ti pajānāti. </span><br><p id=vb16:353.3><span class=root>“Ṭhānañca kho etaṁ vijjati yaṁ puthujjano kañci saṅkhāraṁ niccato upagaccheyya, ṭhānametaṁ vijjatī”ti pajānāti. </span><br><p id=vb16:353.4><span class=root>“Aṭṭhānametaṁ anavakāso yaṁ diṭṭhisampanno puggalo kañci saṅkhāraṁ sukhato upagaccheyya, netaṁ ṭhānaṁ vijjatī”ti pajānāti. </span><br><p id=vb16:353.5><span class=root>“Ṭhānañca kho etaṁ vijjati yaṁ puthujjano kañci saṅkhāraṁ sukhato upagaccheyya, ṭhānametaṁ vijjatī”ti pajānāti. </span><br><p id=vb16:353.6><span class=root>“Aṭṭhānametaṁ anavakāso yaṁ diṭṭhisampanno puggalo kañci dhammaṁ atthato upagaccheyya, netaṁ ṭhānaṁ vijjatī”ti pajānāti. </span><br><p id=vb16:353.7><span class=root>“Ṭhānañca kho etaṁ vijjati yaṁ puthujjano kañci dhammaṁ atthato upagaccheyya, ṭhānametaṁ vijjatī”ti pajānāti. </span><br><p id=vb16:353.8><span class=root>“Aṭṭhānametaṁ anavakāso yaṁ diṭṭhisampanno puggalo mātaraṁ jīvitā voropeyya, netaṁ ṭhānaṁ vijjatī”ti pajānāti. </span><br><p id=vb16:353.9><span class=root>“Ṭhānañca kho etaṁ vijjati yaṁ puthujjano mātaraṁ jīvitā voropeyya, ṭhānametaṁ vijjatī”ti pajānāti. </span><br><p id=vb16:354.1><span class=root>“Aṭṭhānametaṁ anavakāso yaṁ diṭṭhisampanno puggalo pitaraṁ jīvitā voropeyya …pe… </span><br><p id=vb16:354.2><span class=root>arahantaṁ jīvitā voropeyya …pe… </span><br><p id=vb16:354.3><span class=root>paduṭṭhena cittena tathāgatassa lohitaṁ uppādeyya …pe… </span><br><p id=vb16:354.4><span class=root>saṅghaṁ bhindeyya …pe… </span><br><p id=vb16:354.5><span class=root>aññaṁ satthāraṁ uddiseyya …pe… </span><br><p id=vb16:354.6><span class=root>aṭṭhamaṁ bhavaṁ nibbatteyya, netaṁ ṭhānaṁ vijjatī”ti pajānāti. </span><br><p id=vb16:354.7><span class=root>“Ṭhānañca kho etaṁ vijjati yaṁ puthujjano aṭṭhamaṁ bhavaṁ nibbatteyya, ṭhānametaṁ vijjatī”ti pajānāti. </span><br><p id=vb16:355.1><span class=root>“Aṭṭhānametaṁ anavakāso yaṁ ekissā lokadhātuyā dve arahanto sammāsambuddhā apubbaṁ acarimaṁ uppajjeyyuṁ, netaṁ ṭhānaṁ vijjatī”ti pajānāti. </span><br><p id=vb16:355.2><span class=root>“Ṭhānañca kho etaṁ vijjati yaṁ ekissā lokadhātuyā eko arahaṁ sammāsambuddho uppajjeyya, ṭhānametaṁ vijjatī”ti pajānāti. </span><br><p id=vb16:355.3><span class=root>“Aṭṭhānametaṁ anavakāso yaṁ ekissā lokadhātuyā dve rājāno cakkavattī apubbaṁ acarimaṁ uppajjeyyuṁ, netaṁ ṭhānaṁ vijjatī”ti pajānāti. </span><br><p id=vb16:355.4><span class=root>“Ṭhānañca kho etaṁ vijjati yaṁ ekissā lokadhātuyā eko rājā cakkavattī uppajjeyya, ṭhānametaṁ vijjatī”ti pajānāti. </span><br><p id=vb16:356.1><span class=root>“Aṭṭhānametaṁ anavakāso yaṁ itthī arahaṁ assa sammāsambuddho, netaṁ ṭhānaṁ vijjatī”ti pajānāti. </span><br><p id=vb16:356.2><span class=root>“Ṭhānañca kho etaṁ vijjati yaṁ puriso arahaṁ assa sammāsambuddho, ṭhānametaṁ vijjatī”ti pajānāti. </span><br><p id=vb16:356.3><span class=root>“Aṭṭhānametaṁ anavakāso yaṁ itthī rājā assa cakkavattī, netaṁ ṭhānaṁ vijjatī”ti pajānāti. </span><br><p id=vb16:356.4><span class=root>“Ṭhānañca kho etaṁ vijjati yaṁ puriso rājā assa cakkavattī, ṭhānametaṁ vijjatī”ti pajānāti. </span><br><p id=vb16:356.5><span class=root>“Aṭṭhānametaṁ anavakāso yaṁ itthī sakkattaṁ kareyya, mārattaṁ kareyya, brahmattaṁ kareyya, netaṁ ṭhānaṁ vijjatī”ti pajānāti. </span><br><p id=vb16:356.6><span class=root>“Ṭhānañca kho etaṁ vijjati yaṁ puriso sakkattaṁ kareyya, mārattaṁ kareyya, brahmattaṁ kareyya, ṭhānametaṁ vijjatī”ti pajānāti. </span><br><p id=vb16:357.1><span class=root>“Aṭṭhānametaṁ anavakāso yaṁ kāyaduccaritassa iṭṭho kanto manāpo vipāko nibbatteyya, netaṁ ṭhānaṁ vijjatī”ti pajānāti. </span><br><p id=vb16:357.2><span class=root>“Ṭhānañca kho etaṁ vijjati yaṁ kāyaduccaritassa aniṭṭho akanto amanāpo vipāko nibbatteyya, ṭhānametaṁ vijjatī”ti pajānāti. </span><br><p id=vb16:357.3><span class=root>“Aṭṭhānametaṁ anavakāso yaṁ vacīduccaritassa …pe… </span><br><p id=vb16:357.4><span class=root>yaṁ manoduccaritassa iṭṭho kanto manāpo vipāko nibbatteyya, netaṁ ṭhānaṁ vijjatī”ti pajānāti. </span><br><p id=vb16:357.5><span class=root>“Ṭhānañca kho etaṁ vijjati yaṁ vacīduccaritassa …pe… </span><br><p id=vb16:357.6><span class=root>yaṁ manoduccaritassa aniṭṭho akanto amanāpo vipāko nibbatteyya, ṭhānametaṁ vijjatī”ti pajānāti. </span><br><p id=vb16:358.1><span class=root>“Aṭṭhānametaṁ anavakāso yaṁ kāyasucaritassa aniṭṭho akanto amanāpo vipāko nibbatteyya, netaṁ ṭhānaṁ vijjatī”ti pajānāti. </span><br><p id=vb16:358.2><span class=root>“Ṭhānañca kho etaṁ vijjati yaṁ kāyasucaritassa iṭṭho kanto manāpo vipāko nibbatteyya, ṭhānametaṁ vijjatī”ti pajānāti. </span><br><p id=vb16:358.3><span class=root>“Aṭṭhānametaṁ anavakāso yaṁ vacīsucaritassa …pe… </span><br><p id=vb16:358.4><span class=root>yaṁ manosucaritassa aniṭṭho akanto amanāpo vipāko nibbatteyya, netaṁ ṭhānaṁ vijjatī”ti pajānāti. </span><br><p id=vb16:358.5><span class=root>“Ṭhānañca kho etaṁ vijjati yaṁ vacīsucaritassa …pe… </span><br><p id=vb16:358.6><span class=root>yaṁ manosucaritassa iṭṭho kanto manāpo vipāko nibbatteyya, ṭhānametaṁ vijjatī”ti pajānāti. </span><br><p id=vb16:359.1><span class=root>“Aṭṭhānametaṁ anavakāso yaṁ kāyaduccaritasamaṅgī tannidānaṁ tappaccayā kāyassa bhedā paraṁ maraṇā sugatiṁ saggaṁ lokaṁ upapajjeyya, netaṁ ṭhānaṁ vijjatī”ti pajānāti. </span><br><p id=vb16:359.2><span class=root>“Ṭhānañca kho etaṁ vijjati yaṁ kāyaduccaritasamaṅgī tannidānaṁ tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya, ṭhānametaṁ vijjatī”ti pajānāti. </span><br><p id=vb16:359.3><span class=root>“Aṭṭhānametaṁ anavakāso yaṁ vacīduccaritasamaṅgī …pe… </span><br><p id=vb16:359.4><span class=root>yaṁ manoduccaritasamaṅgī tannidānaṁ tappaccayā kāyassa bhedā paraṁ maraṇā sugatiṁ saggaṁ lokaṁ upapajjeyya, netaṁ ṭhānaṁ vijjatī”ti pajānāti. </span><br><p id=vb16:359.5><span class=root>“Ṭhānañca kho etaṁ vijjati yaṁ vacīduccaritasamaṅgī …pe… </span><br><p id=vb16:359.6><span class=root>yaṁ manoduccaritasamaṅgī tannidānaṁ tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya, ṭhānametaṁ vijjatī”ti pajānāti. </span><br><p id=vb16:360.1><span class=root>“Aṭṭhānametaṁ anavakāso yaṁ kāyasucaritasamaṅgī tannidānaṁ tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya, netaṁ ṭhānaṁ vijjatī”ti pajānāti. </span><br><p id=vb16:360.2><span class=root>“Ṭhānañca kho etaṁ vijjati yaṁ kāyasucaritasamaṅgī tannidānaṁ tappaccayā kāyassa bhedā paraṁ maraṇā sugatiṁ saggaṁ lokaṁ upapajjeyya, ṭhānametaṁ vijjatī”ti pajānāti. </span><br><p id=vb16:360.3><span class=root>“Aṭṭhānametaṁ anavakāso yaṁ vacīsucaritasamaṅgī …pe… </span><br><p id=vb16:360.4><span class=root>yaṁ manosucaritasamaṅgī tannidānaṁ tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya, netaṁ ṭhānaṁ vijjatī”ti pajānāti. </span><br><p id=vb16:360.5><span class=root>“Ṭhānañca kho etaṁ vijjati yaṁ vacīsucaritasamaṅgī …pe… </span><br><p id=vb16:360.6><span class=root>yaṁ manosucaritasamaṅgī tannidānaṁ tappaccayā kāyassa bhedā paraṁ maraṇā sugatiṁ saggaṁ lokaṁ upapajjeyya, ṭhānametaṁ vijjatī”ti pajānāti. </span><br><p id=vb16:360.7><span class=root>“Ye ye dhammā yesaṁ yesaṁ dhammānaṁ hetū paccayā upādāya taṁ taṁ ṭhānaṁ, ye ye dhammā yesaṁ yesaṁ dhammānaṁ na hetū appaccayā upādāya taṁ taṁ aṭṭhānan”ti. </span><br><p id=vb16:360.8><span class=root>Yā tattha paññā pajānanā …pe… amoho dhammavicayo sammādiṭṭhi—</span><br><p id=vb16:360.9><span class=root>idaṁ tathāgatassa ṭhānañca ṭhānato aṭṭhānañca aṭṭhānato yathābhūtaṁ ñāṇaṁ. </span><br><p id=vb16:361.1><span class=root>Tattha katamaṁ tathāgatassa atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ ñāṇaṁ? </span><br><p id=vb16:361.2><span class=root>Idha tathāgato pajānāti—</span><br><p id=vb16:361.3><span class=root>“atthekaccāni pāpakāni kammasamādānāni gatisampattipaṭibāḷhāni na vipaccanti. </span><br><p id=vb16:361.4><span class=root>Atthekaccāni pāpakāni kammasamādānāni upadhisampattipaṭibāḷhāni na vipaccanti. </span><br><p id=vb16:361.5><span class=root>Atthekaccāni pāpakāni kammasamādānāni kālasampattipaṭibāḷhāni na vipaccanti. </span><br><p id=vb16:361.6><span class=root>Atthekaccāni pāpakāni kammasamādānāni payogasampattipaṭibāḷhāni na vipaccanti. </span><br><p id=vb16:362.1><span class=root>Atthekaccāni pāpakāni kammasamādānāni gativipattiṁ āgamma vipaccanti. </span><br><p id=vb16:362.2><span class=root>Atthekaccāni pāpakāni kammasamādānāni upadhivipattiṁ āgamma vipaccanti. </span><br><p id=vb16:362.3><span class=root>Atthekaccāni pāpakāni kammasamādānāni kālavipattiṁ āgamma vipaccanti. </span><br><p id=vb16:362.4><span class=root>Atthekaccāni pāpakāni kammasamādānāni payogavipattiṁ āgamma vipaccanti. </span><br><p id=vb16:363.1><span class=root>Atthekaccāni kalyāṇāni kammasamādānāni gativipattipaṭibāḷhāni na vipaccanti. </span><br><p id=vb16:363.2><span class=root>Atthekaccāni kalyāṇāni kammasamādānāni upadhivipattipaṭibāḷhāni na vipaccanti. </span><br><p id=vb16:363.3><span class=root>Atthekaccāni kalyāṇāni kammasamādānāni kālavipattipaṭibāḷhāni na vipaccanti. </span><br><p id=vb16:363.4><span class=root>Atthekaccāni kalyāṇāni kammasamādānāni payogavipattipaṭibāḷhāni na vipaccanti. </span><br><p id=vb16:364.1><span class=root>Atthekaccāni kalyāṇāni kammasamādānāni gatisampattiṁ āgamma vipaccanti. </span><br><p id=vb16:364.2><span class=root>Atthekaccāni kalyāṇāni kammasamādānāni upadhisampattiṁ āgamma vipaccanti. </span><br><p id=vb16:364.3><span class=root>Atthekaccāni kalyāṇāni kammasamādānāni kālasampattiṁ āgamma vipaccanti. </span><br><p id=vb16:364.4><span class=root>Atthekaccāni kalyāṇāni kammasamādānāni payogasampattiṁ āgamma vipaccantī”ti. </span><br><p id=vb16:364.5><span class=root>Yā tattha paññā pajānanā …pe… amoho dhammavicayo sammādiṭṭhi—</span><br><p id=vb16:364.6><span class=root>idaṁ tathāgatassa atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ ñāṇaṁ. </span><br><p id=vb16:365.1><span class=root>Tattha katamaṁ tathāgatassa sabbatthagāminiṁ paṭipadaṁ yathābhūtaṁ ñāṇaṁ? </span><br><p id=vb16:365.2><span class=root>Idha tathāgato “ayaṁ maggo ayaṁ paṭipadā nirayagāmī”ti pajānāti, “ayaṁ maggo ayaṁ paṭipadā tiracchānayonigāmī”ti pajānāti, “ayaṁ maggo ayaṁ paṭipadā pettivisayagāmī”ti pajānāti, “ayaṁ maggo ayaṁ paṭipadā manussalokagāmī”ti pajānāti, “ayaṁ maggo ayaṁ paṭipadā devalokagāmī”ti pajānāti, “ayaṁ maggo ayaṁ paṭipadā nibbānagāmī”ti pajānātīti. </span><br><p id=vb16:365.3><span class=root>Yā tattha paññā pajānanā …pe… amoho dhammavicayo sammādiṭṭhi—</span><br><p id=vb16:365.4><span class=root>idaṁ tathāgatassa sabbatthagāminiṁ paṭipadaṁ yathābhūtaṁ ñāṇaṁ. </span><br><p id=vb16:366.1><span class=root>Tattha katamaṁ tathāgatassa anekadhātunānādhātulokaṁ yathābhūtaṁ ñāṇaṁ? </span><br><p id=vb16:366.2><span class=root>Idha tathāgato khandhanānattaṁ pajānāti, āyatananānattaṁ pajānāti, dhātunānattaṁ pajānāti, anekadhātunānādhātulokanānattaṁ pajānātīti. </span><br><p id=vb16:366.3><span class=root>Yā tattha paññā pajānanā …pe… amoho dhammavicayo sammādiṭṭhi—</span><br><p id=vb16:366.4><span class=root>idaṁ tathāgatassa anekadhātunānādhātulokaṁ yathābhūtaṁ ñāṇaṁ. </span><br><p id=vb16:367.1><span class=root>Tattha katamaṁ tathāgatassa sattānaṁ nānādhimuttikataṁ yathābhūtaṁ ñāṇaṁ? </span><br><p id=vb16:367.2><span class=root>Idha tathāgato pajānāti—</span><br><p id=vb16:367.3><span class=root>“santi sattā hīnādhimuttikā, santi sattā paṇītādhimuttikā. </span><br><p id=vb16:367.4><span class=root>Hīnādhimuttikā sattā hīnādhimuttike satte sevanti bhajanti payirupāsanti. </span><br><p id=vb16:367.5><span class=root>Paṇītādhimuttikā sattā paṇītādhimuttike satte sevanti bhajanti payirupāsanti. </span><br><p id=vb16:368.1><span class=root>Atītampi addhānaṁ hīnādhimuttikā sattā hīnādhimuttike satte seviṁsu bhajiṁsu payirupāsiṁsu, paṇītādhimuttikā sattā paṇītādhimuttike satte seviṁsu bhajiṁsu payirupāsiṁsu. </span><br><p id=vb16:369.1><span class=root>Anāgatampi addhānaṁ hīnādhimuttikā sattā hīnādhimuttike satte sevissanti bhajissanti payirupāsissanti, paṇītādhimuttikā sattā paṇītādhimuttike satte sevissanti bhajissanti payirupāsissantī”ti. </span><br><p id=vb16:369.2><span class=root>Yā tattha paññā pajānanā …pe… amoho dhammavicayo sammādiṭṭhi—</span><br><p id=vb16:369.3><span class=root>idaṁ tathāgatassa sattānaṁ nānādhimuttikataṁ yathābhūtaṁ ñāṇaṁ. </span><br><p id=vb16:370.1><span class=root>Tattha katamaṁ tathāgatassa parasattānaṁ parapuggalānaṁ indriyaparopariyattaṁ yathābhūtaṁ ñāṇaṁ? </span><br><p id=vb16:370.2><span class=root>Idha tathāgato sattānaṁ āsayaṁ pajānāti, anusayaṁ pajānāti, caritaṁ pajānāti, adhimuttiṁ pajānāti, apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbābhabbe satte pajānāti. </span><br><p id=vb16:371.1><span class=root>Katamo ca sattānaṁ āsayo? </span><br><p id=vb16:371.2><span class=root>“Sassato loko”ti vā, “asassato loko”ti vā, “antavā loko”ti vā, “anantavā loko”ti vā, “taṁ jīvaṁ taṁ sarīran”ti vā, “aññaṁ jīvaṁ aññaṁ sarīran”ti vā, “hoti tathāgato paraṁ maraṇā”ti vā, “na hoti tathāgato paraṁ maraṇā”ti vā, “hoti ca na ca hoti tathāgato paraṁ maraṇā”ti vā, “neva hoti na na hoti tathāgato paraṁ maraṇā”ti vā, iti bhavadiṭṭhisannissitā vā sattā honti vibhavadiṭṭhisannissitā vā. </span><br><p id=vb16:371.3><span class=root>Ete vā pana ubho ante anupagamma idappaccayatā paṭiccasamuppannesu dhammesu anulomikā khanti paṭiladdhā hoti yathābhūtaṁ ñāṇaṁ. </span><br><p id=vb16:371.4><span class=root>Ayaṁ sattānaṁ āsayo. </span><br><p id=vb16:372.1><span class=root>Katamo ca sattānaṁ anusayo? </span><br><p id=vb16:372.2><span class=root>Sattānusayā—</span><br><p id=vb16:372.3><span class=root>kāmarāgānusayo, paṭighānusayo, mānānusayo, diṭṭhānusayo, vicikicchānusayo, bhavarāgānusayo, avijjānusayo. </span><br><p id=vb16:372.4><span class=root>Yaṁ loke piyarūpaṁ sātarūpaṁ ettha sattānaṁ rāgānusayo anuseti. </span><br><p id=vb16:372.5><span class=root>Yaṁ loke appiyarūpaṁ asātarūpaṁ ettha sattānaṁ paṭighānusayo anuseti. </span><br><p id=vb16:372.6><span class=root>Iti imesu dvīsu dhammesu avijjānupatitā. </span><br><p id=vb16:372.7><span class=root>Tadekaṭṭho māno ca diṭṭhi ca vicikicchā ca daṭṭhabbā. </span><br><p id=vb16:372.8><span class=root>Ayaṁ sattānaṁ anusayo. </span><br><p id=vb16:373.1><span class=root>Katamañca sattānaṁ caritaṁ? </span><br><p id=vb16:373.2><span class=root>Puññābhisaṅkhāro, apuññābhisaṅkhāro, āneñjābhisaṅkhāro, parittabhūmako vā mahābhūmako vā—</span><br><p id=vb16:373.3><span class=root>idaṁ sattānaṁ caritaṁ. </span><br><p id=vb16:374.1><span class=root>Katamā ca sattānaṁ adhimutti? </span><br><p id=vb16:374.2><span class=root>Santi sattā hīnādhimuttikā, santi sattā paṇītādhimuttikā. </span><br><p id=vb16:374.3><span class=root>Hīnādhimuttikā sattā hīnādhimuttike satte sevanti bhajanti payirupāsanti. </span><br><p id=vb16:374.4><span class=root>Paṇītādhimuttikā sattā paṇītādhimuttike satte sevanti bhajanti payirupāsanti. </span><br><p id=vb16:375.1><span class=root>Atītampi addhānaṁ hīnādhimuttikā sattā hīnādhimuttike satte seviṁsu bhajiṁsu payirupāsiṁsu. </span><br><p id=vb16:375.2><span class=root>Paṇītādhimuttikā sattā paṇītādhimuttike satte seviṁsu bhajiṁsu payirupāsiṁsu. </span><br><p id=vb16:376.1><span class=root>Anāgatampi addhānaṁ hīnādhimuttikā sattā hīnādhimuttike satte sevissanti bhajissanti payirupāsissanti. </span><br><p id=vb16:376.2><span class=root>Paṇītādhimuttikā sattā paṇītādhimuttike satte sevissanti bhajissanti payirupāsissanti. </span><br><p id=vb16:376.3><span class=root>Ayaṁ sattānaṁ adhimutti. </span><br><p id=vb16:377.1><span class=root>Katame te sattā mahārajakkhā? </span><br><p id=vb16:377.2><span class=root>Dasa kilesavatthūni—</span><br><p id=vb16:377.3><span class=root>lobho, doso, moho, māno, diṭṭhi, vicikicchā, thinaṁ, uddhaccaṁ, ahirikaṁ, anottappaṁ. </span><br><p id=vb16:377.4><span class=root>Yesaṁ sattānaṁ imāni dasa kilesavatthūni āsevitāni bhāvitāni bahulīkatāni ussadagatāni, ime te sattā mahārajakkhā. </span><br><p id=vb16:378.1><span class=root>Katame te sattā apparajakkhā? </span><br><p id=vb16:378.2><span class=root>Yesaṁ sattānaṁ imāni dasa kilesavatthūni anāsevitāni abhāvitāni abahulīkatāni anussadagatāni, ime te sattā apparajakkhā. </span><br><p id=vb16:379.1><span class=root>Katame te sattā mudindriyā? </span><br><p id=vb16:379.2><span class=root>Pañcindriyāni—</span><br><p id=vb16:379.3><span class=root>saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ. </span><br><p id=vb16:379.4><span class=root>Yesaṁ sattānaṁ imāni pañcindriyāni anāsevitāni abhāvitāni abahulīkatāni anussadagatāni, ime te sattā mudindriyā. </span><br><p id=vb16:380.1><span class=root>Katame te sattā tikkhindriyā? </span><br><p id=vb16:380.2><span class=root>Yesaṁ sattānaṁ imāni pañcindriyāni āsevitāni bhāvitāni bahulīkatāni ussadagatāni, ime te sattā tikkhindriyā. </span><br><p id=vb16:381.1><span class=root>Katame te sattā dvākārā? </span><br><p id=vb16:381.2><span class=root>Ye te sattā pāpāsayā pāpānusayā pāpacaritā pāpādhimuttikā mahārajakkhā mudindriyā, ime te sattā dvākārā. </span><br><p id=vb16:382.1><span class=root>Katame te sattā svākārā? </span><br><p id=vb16:382.2><span class=root>Ye te sattā kalyāṇāsayā kalyāṇacaritā kalyāṇādhimuttikā apparajakkhā tikkhindriyā, ime te sattā svākārā. </span><br><p id=vb16:383.1><span class=root>Katame te sattā duviññāpayā? </span><br><p id=vb16:383.2><span class=root>Ye ca te sattā dvākārā, teva te sattā duviññāpayā. </span><br><p id=vb16:383.3><span class=root>Ye ca te sattā svākārā, teva te sattā suviññāpayā. </span><br><p id=vb16:384.1><span class=root>Katame te sattā abhabbā? </span><br><p id=vb16:384.2><span class=root>Ye te sattā kammāvaraṇena samannāgatā kilesāvaraṇena samannāgatā vipākāvaraṇena samannāgatā assaddhā acchandikā duppaññā abhabbā niyāmaṁ okkamituṁ kusalesu dhammesu sammattaṁ, ime te sattā abhabbā. </span><br><p id=vb16:385.1><span class=root>Katame te sattā bhabbā? </span><br><p id=vb16:385.2><span class=root>Ye te sattā na kammāvaraṇena samannāgatā na kilesāvaraṇena samannāgatā na vipākāvaraṇena samannāgatā saddhā chandikā paññavanto bhabbā niyāmaṁ okkamituṁ kusalesu dhammesu sammattaṁ, ime te sattā bhabbāti. </span><br><p id=vb16:385.3><span class=root>Yā tattha paññā pajānanā …pe… amoho dhammavicayo sammādiṭṭhi—</span><br><p id=vb16:385.4><span class=root>idaṁ tathāgatassa parasattānaṁ parapuggalānaṁ indriyaparopariyattaṁ yathābhūtaṁ ñāṇaṁ. </span><br><p id=vb16:386.1><span class=root>Tattha katamaṁ tathāgatassa jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ ñāṇaṁ? </span><br><p id=vb16:386.2><span class=root>Jhāyīti cattāro jhāyī. </span><br><p id=vb16:386.3><span class=root>Atthekacco jhāyī sampattiṁyeva samānaṁ vipattīti pacceti, atthekacco jhāyī vipattiṁyeva samānaṁ sampattīti pacceti, atthekacco jhāyī sampattiṁyeva samānaṁ sampattīti pacceti, atthekacco jhāyī vipattiṁyeva samānaṁ vipattīti pacceti—</span><br><p id=vb16:386.4><span class=root>ime cattāro jhāyī. </span><br><p id=vb16:387.1><span class=root>Aparepi cattāro jhāyī. </span><br><p id=vb16:387.2><span class=root>Atthekacco jhāyī dandhaṁ samāpajjati khippaṁ vuṭṭhāti, atthekacco jhāyī khippaṁ samāpajjati dandhaṁ vuṭṭhāti, atthekacco jhāyī dandhaṁ samāpajjati dandhaṁ vuṭṭhāti, atthekacco jhāyī khippaṁ samāpajjati khippaṁ vuṭṭhāti—</span><br><p id=vb16:387.3><span class=root>ime cattāro jhāyī. </span><br><p id=vb16:388.1><span class=root>Aparepi cattāro jhāyī. </span><br><p id=vb16:388.2><span class=root>Atthekacco jhāyī samādhismiṁ samādhikusalo hoti, na samādhismiṁ samāpattikusalo; </span><br><p id=vb16:388.3><span class=root>atthekacco jhāyī samādhismiṁ samāpattikusalo hoti, na samādhismiṁ samādhikusalo; </span><br><p id=vb16:388.4><span class=root>atthekacco jhāyī samādhismiṁ samādhikusalo ca hoti, samādhismiṁ samāpattikusalo ca; </span><br><p id=vb16:388.5><span class=root>atthekacco jhāyī neva samādhismiṁ samādhikusalo hoti, na samādhismiṁ samāpattikusalo—</span><br><p id=vb16:388.6><span class=root>ime cattāro jhāyī. </span><br><p id=vb16:389.1><span class=root>“Jhānan”ti. </span><br><p id=vb16:389.2><span class=root>Cattāri jhānāni—</span><br><p id=vb16:389.3><span class=root>paṭhamaṁ jhānaṁ, dutiyaṁ jhānaṁ, tatiyaṁ jhānaṁ, catutthaṁ jhānaṁ. </span><br><p id=vb16:390.1><span class=root>“Vimokkho”ti. </span><br><p id=vb16:390.2><span class=root>Aṭṭha vimokkhā. </span><br><p id=vb16:390.3><span class=root>Rūpī rūpāni passati—</span><br><p id=vb16:390.4><span class=root>ayaṁ paṭhamo vimokkho. </span><br><p id=vb16:391.1><span class=root>Ajjhattaṁ arūpasaññī bahiddhā rūpāni passati—</span><br><p id=vb16:391.2><span class=root>ayaṁ dutiyo vimokkho. </span><br><p id=vb16:392.1><span class=root>Subhanteva adhimutto hoti—</span><br><p id=vb16:392.2><span class=root>ayaṁ tatiyo vimokkho. </span><br><p id=vb16:393.1><span class=root>Sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā “ananto ākāso”ti ākāsānañcāyatanaṁ upasampajja viharati—</span><br><p id=vb16:393.2><span class=root>ayaṁ catuttho vimokkho. </span><br><p id=vb16:394.1><span class=root>Sabbaso ākāsānañcāyatanaṁ samatikkamma “anantaṁ viññāṇan”ti viññāṇañcāyatanaṁ upasampajja viharati—</span><br><p id=vb16:394.2><span class=root>ayaṁ pañcamo vimokkho. </span><br><p id=vb16:395.1><span class=root>Sabbaso viññāṇañcāyatanaṁ samatikkamma “natthi kiñcī”ti ākiñcaññāyatanaṁ upasampajja viharati—</span><br><p id=vb16:395.2><span class=root>ayaṁ chaṭṭho vimokkho. </span><br><p id=vb16:396.1><span class=root>Sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati—</span><br><p id=vb16:396.2><span class=root>ayaṁ sattamo vimokkho. </span><br><p id=vb16:397.1><span class=root>Sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati—</span><br><p id=vb16:397.2><span class=root>ayaṁ aṭṭhamo vimokkho. </span><br><p id=vb16:398.1><span class=root>“Samādhī”ti. </span><br><p id=vb16:398.2><span class=root>Tayo samādhī—</span><br><p id=vb16:398.3><span class=root>savitakkasavicāro samādhi, avitakkavicāramatto samādhi, avitakkaavicāro samādhi. </span><br><p id=vb16:399.1><span class=root>“Samāpattī”ti. </span><br><p id=vb16:399.2><span class=root>Nava anupubbavihārasamāpattiyo—</span><br><p id=vb16:399.3><span class=root>paṭhamajjhānasamāpatti, dutiyajjhānasamāpatti, tatiyajjhānasamāpatti, catutthajjhānasamāpatti, ākāsānañcāyatanasamāpatti, viññāṇañcāyatanasamāpatti, ākiñcaññāyatanasamāpatti, nevasaññānāsaññāyatanasamāpatti, saññāvedayitanirodhasamāpatti. </span><br><p id=vb16:400.1><span class=root>“Saṅkilesan”ti hānabhāgiyo dhammo. </span><br><p id=vb16:400.2><span class=root>“Vodānan”ti visesabhāgiyo dhammo. </span><br><p id=vb16:400.3><span class=root>“Vuṭṭhānan”ti. </span><br><p id=vb16:400.4><span class=root>Vodānampi vuṭṭhānaṁ, tamhā tamhā samādhimhā vuṭṭhānampi vuṭṭhānanti. </span><br><p id=vb16:400.5><span class=root>Yā tattha paññā pajānanā …pe… amoho dhammavicayo sammādiṭṭhi—</span><br><p id=vb16:400.6><span class=root>idaṁ tathāgatassa jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ ñāṇaṁ. </span><br><p id=vb16:401.1><span class=root>Tattha katamaṁ tathāgatassa pubbenivāsānussati yathābhūtaṁ ñāṇaṁ? </span><br><p id=vb16:401.2><span class=root>Idha tathāgato anekavihitaṁ pubbenivāsaṁ anussarati, seyyathidaṁ—</span><br><p id=vb16:401.3><span class=root>ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo tiṁsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe “amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto, so tato cuto amutra udapādiṁ; </span><br><p id=vb16:401.4><span class=root>tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto, so tato cuto idhūpapanno”ti. </span><br><p id=vb16:401.5><span class=root>Iti sākāraṁ sauddesaṁ anekavihitaṁ pubbenivāsaṁ anussaratīti. </span><br><p id=vb16:401.6><span class=root>Yā tattha paññā pajānanā …pe… amoho dhammavicayo sammādiṭṭhi—</span><br><p id=vb16:401.7><span class=root>idaṁ tathāgatassa pubbenivāsānussati yathābhūtaṁ ñāṇaṁ. </span><br><p id=vb16:402.1><span class=root>Tattha katamaṁ tathāgatassa sattānaṁ cutūpapātaṁ yathābhūtaṁ ñāṇaṁ? </span><br><p id=vb16:402.2><span class=root>Idha tathāgato dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathākammūpage satte pajānāti—</span><br><p id=vb16:402.3><span class=root>“ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā. </span><br><p id=vb16:402.4><span class=root>Te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā. </span><br><p id=vb16:402.5><span class=root>Ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā. </span><br><p id=vb16:402.6><span class=root>Te kāyassa bhedā paraṁ maraṇā sugatiṁ saggaṁ lokaṁ upapannā”ti. </span><br><p id=vb16:402.7><span class=root>Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate yathākammūpage satte pajānātīti. </span><br><p id=vb16:402.8><span class=root>Yā tattha paññā pajānanā …pe… amoho dhammavicayo sammādiṭṭhi—</span><br><p id=vb16:402.9><span class=root>idaṁ tathāgatassa sattānaṁ cutūpapātaṁ yathābhūtaṁ ñāṇaṁ. </span><br><p id=vb16:403.1><span class=root>Tattha katamaṁ tathāgatassa āsavānaṁ khayaṁ yathābhūtaṁ ñāṇaṁ? </span><br><p id=vb16:403.2><span class=root>Idha tathāgato āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharatīti. </span><br><p id=vb16:403.3><span class=root>Yā tattha paññā pajānanā …pe… amoho dhammavicayo sammādiṭṭhi—</span><br><p id=vb16:403.4><span class=root>idaṁ tathāgatassa āsavānaṁ khayaṁ yathābhūtaṁ ñāṇanti. </span><br><p id=vb16:404.1><span class=root>Dasakaṁ. </span><br><p id=vb16:405.1><span class=root>Ñāṇavibhaṅgo niṭṭhito. </span><br></main><footer class="container footer"><small><a href=/about/>Contact info</a></small></footer>