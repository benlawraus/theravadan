<!doctypehtml><html lang=en><meta charset=utf-8><meta content="Theravada sutta and translations"name=description><meta content=width=device-width,initial-scale=1.0 name=viewport><link href=/static/canon/css/Montserrat.css rel=stylesheet><link href=/static/pico-main/css/pico.css rel=stylesheet><link href=/static/canon/css/custom.css rel=stylesheet><link href=/static/canon/css/authorcolors.css rel=stylesheet><link href=/static/canon/img/favicon.jpeg rel=icon type=image/jpeg><link href=/static/canon/css/author_toggle.css rel=stylesheet><style></style><script src=/static/canon/js/no-flash-theme.js></script><title>Theravadan</title><body><nav class=container><ul><li><a class=navbar-item href=/> THERAVADA </a></ul><ul><button aria-label="Toggle dark mode"class=theme-toggle id=theme-toggle><span class=light-icon>🔆</span> <span class=dark-icon>🌙</span></button></ul><ul><a class=navbar-item href=/search/en.html> Search </a></ul></nav><nav aria-label=breadcrumb class=container><ul><li><a href=/canon/en/pli/ms.html> Mahāsaṅgīti Tipiṭaka Buddhavasse 2500 </a><li><a href=/canon/en/pli/ms/abhidhamma.html> Abhidhammapiṭaka </a><li><a href=/canon/en/pli/ms/abhidhamma/vb.html> Vibhaṅga </a></ul></nav><main class=container><p>From:<div class=flex-between><a href=/canon/en/pli/ms/abhidhamma/vb/vb0003.html>Previous</a><a href=/canon/en/pli/ms/abhidhamma/vb/vb0005.html>Next</a></div><p><div class=verse-container id=vb4:0.1><span>Vibhaṅga </span></div><p><div class=verse-container id=vb4:0.2><span class=big-bold>Saccavibhaṅga </span></div><p><div class=verse-container id=vb4:1.0><span>1. Suttantabhājanīya </span></div><p><div class=verse-container id=vb4:1.1><span>Cattāri ariyasaccāni—</span></div><p><div class=verse-container id=vb4:1.2><span>dukkhaṁ ariyasaccaṁ, dukkhasamudayaṁ ariyasaccaṁ, dukkhanirodhaṁ ariyasaccaṁ, dukkhanirodhagāminī paṭipadā ariyasaccaṁ. </span></div><p><div class=verse-container id=vb4:2.0><span>1.1. Dukkhasacca </span></div><p><div class=verse-container id=vb4:2.1><span>Tattha katamaṁ dukkhaṁ ariyasaccaṁ? </span></div><p><div class=verse-container id=vb4:2.2><span>Jātipi dukkhā, jarāpi dukkhā, maraṇampi dukkhaṁ, sokaparidevadukkhadomanassupāyāsāpi dukkhā, appiyehi sampayogo dukkho, piyehi vippayogo dukkho, yampicchaṁ na labhati tampi dukkhaṁ, saṅkhittena pañcupādānakkhandhā dukkhā. </span></div><p><div class=verse-container id=vb4:3.1><span>Tattha katamā jāti? </span></div><p><div class=verse-container id=vb4:3.2><span>Yā tesaṁ tesaṁ sattānaṁ tamhi tamhi sattanikāye jāti sañjāti okkanti abhinibbatti khandhānaṁ pātubhāvo āyatanānaṁ paṭilābho—</span></div><p><div class=verse-container id=vb4:3.3><span>ayaṁ vuccati “jāti”. </span></div><p><div class=verse-container id=vb4:4.1><span>Tattha katamā jarā? </span></div><p><div class=verse-container id=vb4:4.2><span>Yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko—</span></div><p><div class=verse-container id=vb4:4.3><span>ayaṁ vuccati “jarā”. </span></div><p><div class=verse-container id=vb4:5.1><span>Tattha katamaṁ maraṇaṁ? </span></div><p><div class=verse-container id=vb4:5.2><span>Yā tesaṁ tesaṁ sattānaṁ tamhā tamhā sattanikāyā cuti cavanatā bhedo antaradhānaṁ maccu maraṇaṁ kālakiriyā khandhānaṁ bhedo kaḷevarassa nikkhepo jīvitindriyassupacchedo—</span></div><p><div class=verse-container id=vb4:5.3><span>idaṁ vuccati “maraṇaṁ”. </span></div><p><div class=verse-container id=vb4:6.1><span>Tattha katamo soko? </span></div><p><div class=verse-container id=vb4:6.2><span>Ñātibyasanena vā phuṭṭhassa bhogabyasanena vā phuṭṭhassa rogabyasanena vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena byasanena samannāgatassa aññataraññatarena dukkhadhammena phuṭṭhassa soko socanā socitattaṁ antosoko antoparisoko cetaso parijjhāyanā domanassaṁ sokasallaṁ—</span></div><p><div class=verse-container id=vb4:6.3><span>ayaṁ vuccati “soko”. </span></div><p><div class=verse-container id=vb4:7.1><span>Tattha katamo paridevo? </span></div><p><div class=verse-container id=vb4:7.2><span>Ñātibyasanena vā phuṭṭhassa bhogabyasanena vā phuṭṭhassa rogabyasanena vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena byasanena samannāgatassa aññataraññatarena dukkhadhammena phuṭṭhassa ādevo paridevo ādevanā paridevanā ādevitattaṁ paridevitattaṁ vācā palāpo vippalāpo lālappo lālappanā lālappitattaṁ—</span></div><p><div class=verse-container id=vb4:7.3><span>ayaṁ vuccati “paridevo”. </span></div><p><div class=verse-container id=vb4:8.1><span>Tattha katamaṁ dukkhaṁ? </span></div><p><div class=verse-container id=vb4:8.2><span>Yaṁ kāyikaṁ asātaṁ kāyikaṁ dukkhaṁ kāyasamphassajaṁ asātaṁ dukkhaṁ vedayitaṁ kāyasamphassajā asātā dukkhā vedanā—</span></div><p><div class=verse-container id=vb4:8.3><span>idaṁ vuccati “dukkhaṁ”. </span></div><p><div class=verse-container id=vb4:9.1><span>Tattha katamaṁ domanassaṁ? </span></div><p><div class=verse-container id=vb4:9.2><span>Yaṁ cetasikaṁ asātaṁ cetasikaṁ dukkhaṁ cetosamphassajaṁ asātaṁ dukkhaṁ vedayitaṁ cetosamphassajā asātā dukkhā vedanā—</span></div><p><div class=verse-container id=vb4:9.3><span>idaṁ vuccati “domanassaṁ”. </span></div><p><div class=verse-container id=vb4:10.1><span>Tattha katamo upāyāso? </span></div><p><div class=verse-container id=vb4:10.2><span>Ñātibyasanena vā phuṭṭhassa bhogabyasanena vā phuṭṭhassa rogabyasanena vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena byasanena samannāgatassa aññataraññatarena dukkhadhammena phuṭṭhassa āyāso upāyāso āyāsitattaṁ upāyāsitattaṁ—</span></div><p><div class=verse-container id=vb4:10.3><span>ayaṁ vuccati “upāyāso”. </span></div><p><div class=verse-container id=vb4:11.1><span>Tattha katamo appiyehi sampayogo dukkho? </span></div><p><div class=verse-container id=vb4:11.2><span>Idha yassa te honti aniṭṭhā akantā amanāpā rūpā saddā gandhā rasā phoṭṭhabbā, ye vā panassa te honti anatthakāmā ahitakāmā aphāsukakāmā ayogakkhemakāmā; </span></div><p><div class=verse-container id=vb4:11.3><span>yā tehi saṅgati samāgamo samodhānaṁ missībhāvo—</span></div><p><div class=verse-container id=vb4:11.4><span>ayaṁ vuccati “appiyehi sampayogo dukkho”. </span></div><p><div class=verse-container id=vb4:12.1><span>Tattha katamo piyehi vippayogo dukkho? </span></div><p><div class=verse-container id=vb4:12.2><span>Idha yassa te honti iṭṭhā kantā manāpā rūpā saddā gandhā rasā phoṭṭhabbā, ye vā panassa te honti atthakāmā hitakāmā phāsukakāmā yogakkhemakāmā mātā vā pitā vā bhātā vā bhaginī vā mittā vā amaccā vā ñātī vā sālohitā vā; </span></div><p><div class=verse-container id=vb4:12.3><span>yā tehi asaṅgati asamāgamo asamodhānaṁ amissībhāvo—</span></div><p><div class=verse-container id=vb4:12.4><span>ayaṁ vuccati “piyehi vippayogo dukkho”. </span></div><p><div class=verse-container id=vb4:13.1><span>Tattha katamaṁ yampicchaṁ na labhati tampi dukkhaṁ? </span></div><p><div class=verse-container id=vb4:13.2><span>Jātidhammānaṁ sattānaṁ evaṁ icchā uppajjati—</span></div><p><div class=verse-container id=vb4:13.3><span>“aho vata, mayaṁ na jātidhammā assāma; </span></div><p><div class=verse-container id=vb4:13.4><span>na ca, vata, no jāti āgaccheyyā”ti. </span></div><p><div class=verse-container id=vb4:13.5><span>Na kho panetaṁ icchāya pattabbaṁ. </span></div><p><div class=verse-container id=vb4:13.6><span>Idampi “yampicchaṁ na labhati tampi dukkhaṁ”. </span></div><p><div class=verse-container id=vb4:14.1><span>Jarādhammānaṁ sattānaṁ …pe… </span></div><p><div class=verse-container id=vb4:14.2><span>byādhidhammānaṁ sattānaṁ …pe… </span></div><p><div class=verse-container id=vb4:14.3><span>maraṇadhammānaṁ sattānaṁ …pe… </span></div><p><div class=verse-container id=vb4:14.4><span>sokaparidevadukkhadomanassupāyāsadhammānaṁ sattānaṁ evaṁ icchā uppajjati—</span></div><p><div class=verse-container id=vb4:14.5><span>“aho vata, mayaṁ na sokaparidevadukkhadomanassupāyāsadhammā assāma; </span></div><p><div class=verse-container id=vb4:14.6><span>na ca, vata, no sokaparidevadukkhadomanassupāyāsā āgaccheyyun”ti. </span></div><p><div class=verse-container id=vb4:14.7><span>Na kho panetaṁ icchāya pattabbaṁ. </span></div><p><div class=verse-container id=vb4:14.8><span>Idampi “yampicchaṁ na labhati tampi dukkhaṁ”. </span></div><p><div class=verse-container id=vb4:15.1><span>Tattha katame saṅkhittena pañcupādānakkhandhā dukkhā? </span></div><p><div class=verse-container id=vb4:15.2><span>Seyyathidaṁ—</span></div><p><div class=verse-container id=vb4:15.3><span>rūpupādānakkhandho, vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandho. </span></div><p><div class=verse-container id=vb4:15.4><span>Ime vuccanti “saṅkhittena pañcupādānakkhandhā dukkhā”. </span></div><p><div class=verse-container id=vb4:16.1><span>Idaṁ vuccati “dukkhaṁ ariyasaccaṁ”. </span></div><p><div class=verse-container id=vb4:17.0><span>1.2. Samudayasacca </span></div><p><div class=verse-container id=vb4:17.1><span>Tattha katamaṁ dukkhasamudayaṁ ariyasaccaṁ? </span></div><p><div class=verse-container id=vb4:17.2><span>Yāyaṁ taṇhā ponobhavikā nandirāgasahagatā tatratatrābhinandinī, seyyathidaṁ—</span></div><p><div class=verse-container id=vb4:17.3><span>kāmataṇhā, bhavataṇhā, vibhavataṇhā. </span></div><p><div class=verse-container id=vb4:18.1><span>Sā kho panesā taṇhā kattha uppajjamānā uppajjati, kattha nivisamānā nivisati? </span></div><p><div class=verse-container id=vb4:18.2><span>Yaṁ loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:19.1><span>Kiñca loke piyarūpaṁ sātarūpaṁ? </span></div><p><div class=verse-container id=vb4:19.2><span>Cakkhuṁ loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:19.3><span>Sotaṁ loke …pe… </span></div><p><div class=verse-container id=vb4:19.4><span>ghānaṁ loke … </span></div><p><div class=verse-container id=vb4:19.5><span>jivhā loke … </span></div><p><div class=verse-container id=vb4:19.6><span>kāyo loke … </span></div><p><div class=verse-container id=vb4:19.7><span>mano loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:20.1><span>Rūpā loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:20.2><span>Saddā loke …pe… </span></div><p><div class=verse-container id=vb4:20.3><span>gandhā loke … </span></div><p><div class=verse-container id=vb4:20.4><span>rasā loke … </span></div><p><div class=verse-container id=vb4:20.5><span>phoṭṭhabbā loke … </span></div><p><div class=verse-container id=vb4:20.6><span>dhammā loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:21.1><span>Cakkhuviññāṇaṁ loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:21.2><span>Sotaviññāṇaṁ loke …pe… </span></div><p><div class=verse-container id=vb4:21.3><span>ghānaviññāṇaṁ loke … </span></div><p><div class=verse-container id=vb4:21.4><span>jivhāviññāṇaṁ loke … </span></div><p><div class=verse-container id=vb4:21.5><span>kāyaviññāṇaṁ loke … </span></div><p><div class=verse-container id=vb4:21.6><span>manoviññāṇaṁ loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:22.1><span>Cakkhusamphasso loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:22.2><span>Sotasamphasso loke …pe… </span></div><p><div class=verse-container id=vb4:22.3><span>ghānasamphasso loke … </span></div><p><div class=verse-container id=vb4:22.4><span>jivhāsamphasso loke … </span></div><p><div class=verse-container id=vb4:22.5><span>kāyasamphasso loke … </span></div><p><div class=verse-container id=vb4:22.6><span>manosamphasso loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:23.1><span>Cakkhusamphassajā vedanā loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:23.2><span>Sotasamphassajā vedanā loke …pe… </span></div><p><div class=verse-container id=vb4:23.3><span>ghānasamphassajā vedanā loke … </span></div><p><div class=verse-container id=vb4:23.4><span>jivhāsamphassajā vedanā loke … </span></div><p><div class=verse-container id=vb4:23.5><span>kāyasamphassajā vedanā loke … </span></div><p><div class=verse-container id=vb4:23.6><span>manosamphassajā vedanā loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:24.1><span>Rūpasaññā loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:24.2><span>Saddasaññā loke …pe… </span></div><p><div class=verse-container id=vb4:24.3><span>gandhasaññā loke … </span></div><p><div class=verse-container id=vb4:24.4><span>rasasaññā loke … </span></div><p><div class=verse-container id=vb4:24.5><span>phoṭṭhabbasaññā loke … </span></div><p><div class=verse-container id=vb4:24.6><span>dhammasaññā loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:25.1><span>Rūpasañcetanā loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:25.2><span>Saddasañcetanā loke …pe… </span></div><p><div class=verse-container id=vb4:25.3><span>gandhasañcetanā loke … </span></div><p><div class=verse-container id=vb4:25.4><span>rasasañcetanā loke … </span></div><p><div class=verse-container id=vb4:25.5><span>phoṭṭhabbasañcetanā loke … </span></div><p><div class=verse-container id=vb4:25.6><span>dhammasañcetanā loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:26.1><span>Rūpataṇhā loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:26.2><span>Saddataṇhā loke …pe… </span></div><p><div class=verse-container id=vb4:26.3><span>gandhataṇhā loke … </span></div><p><div class=verse-container id=vb4:26.4><span>rasataṇhā loke … </span></div><p><div class=verse-container id=vb4:26.5><span>phoṭṭhabbataṇhā loke … </span></div><p><div class=verse-container id=vb4:26.6><span>dhammataṇhā loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:27.1><span>Rūpavitakko loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:27.2><span>Saddavitakko loke …pe… </span></div><p><div class=verse-container id=vb4:27.3><span>gandhavitakko loke … </span></div><p><div class=verse-container id=vb4:27.4><span>rasavitakko loke … </span></div><p><div class=verse-container id=vb4:27.5><span>phoṭṭhabbavitakko loke … </span></div><p><div class=verse-container id=vb4:27.6><span>dhammavitakko loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:28.1><span>Rūpavicāro loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:28.2><span>Saddavicāro loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:28.3><span>Gandhavicāro loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:28.4><span>Rasavicāro loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:28.5><span>Phoṭṭhabbavicāro loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:28.6><span>Dhammavicāro loke piyarūpaṁ sātarūpaṁ, etthesā taṇhā uppajjamānā uppajjati, ettha nivisamānā nivisati. </span></div><p><div class=verse-container id=vb4:29.1><span>Idaṁ vuccati “dukkhasamudayaṁ ariyasaccaṁ”. </span></div><p><div class=verse-container id=vb4:30.0><span>1.3. Nirodhasacca </span></div><p><div class=verse-container id=vb4:30.1><span>Tattha katamaṁ dukkhanirodhaṁ ariyasaccaṁ? </span></div><p><div class=verse-container id=vb4:30.2><span>Yo tassāyeva taṇhāya asesavirāganirodho cāgo paṭinissaggo mutti anālayo. </span></div><p><div class=verse-container id=vb4:31.1><span>Sā kho panesā taṇhā kattha pahīyamānā pahīyati, kattha nirujjhamānā nirujjhati? </span></div><p><div class=verse-container id=vb4:31.2><span>Yaṁ loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:32.1><span>Kiñca loke piyarūpaṁ sātarūpaṁ? </span></div><p><div class=verse-container id=vb4:32.2><span>Cakkhuṁ loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:32.3><span>Sotaṁ loke …pe… </span></div><p><div class=verse-container id=vb4:32.4><span>ghānaṁ loke … </span></div><p><div class=verse-container id=vb4:32.5><span>jivhā loke … </span></div><p><div class=verse-container id=vb4:32.6><span>kāyo loke … </span></div><p><div class=verse-container id=vb4:32.7><span>mano loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:33.1><span>Rūpā loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:33.2><span>Saddā loke …pe… </span></div><p><div class=verse-container id=vb4:33.3><span>gandhā loke … </span></div><p><div class=verse-container id=vb4:33.4><span>rasā loke … </span></div><p><div class=verse-container id=vb4:33.5><span>phoṭṭhabbā loke … </span></div><p><div class=verse-container id=vb4:33.6><span>dhammā loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:34.1><span>Cakkhuviññāṇaṁ loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:34.2><span>Sotaviññāṇaṁ loke …pe… </span></div><p><div class=verse-container id=vb4:34.3><span>ghānaviññāṇaṁ loke … </span></div><p><div class=verse-container id=vb4:34.4><span>jivhāviññāṇaṁ loke … </span></div><p><div class=verse-container id=vb4:34.5><span>kāyaviññāṇaṁ loke … </span></div><p><div class=verse-container id=vb4:34.6><span>manoviññāṇaṁ loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:35.1><span>Cakkhusamphasso loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:35.2><span>Sotasamphasso loke …pe… </span></div><p><div class=verse-container id=vb4:35.3><span>ghānasamphasso loke … </span></div><p><div class=verse-container id=vb4:35.4><span>jivhāsamphasso loke … </span></div><p><div class=verse-container id=vb4:35.5><span>kāyasamphasso loke … </span></div><p><div class=verse-container id=vb4:35.6><span>manosamphasso loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:36.1><span>Cakkhusamphassajā vedanā loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:36.2><span>Sotasamphassajā vedanā loke …pe… </span></div><p><div class=verse-container id=vb4:36.3><span>ghānasamphassajā vedanā loke … </span></div><p><div class=verse-container id=vb4:36.4><span>jivhāsamphassajā vedanā loke … </span></div><p><div class=verse-container id=vb4:36.5><span>kāyasamphassajā vedanā loke … </span></div><p><div class=verse-container id=vb4:36.6><span>manosamphassajā vedanā loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:37.1><span>Rūpasaññā loke … </span></div><p><div class=verse-container id=vb4:37.2><span>saddasaññā loke … </span></div><p><div class=verse-container id=vb4:37.3><span>gandhasaññā loke … </span></div><p><div class=verse-container id=vb4:37.4><span>rasasaññā loke … </span></div><p><div class=verse-container id=vb4:37.5><span>phoṭṭhabbasaññā loke … </span></div><p><div class=verse-container id=vb4:37.6><span>dhammasaññā loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:38.1><span>Rūpasañcetanā loke … </span></div><p><div class=verse-container id=vb4:38.2><span>saddasañcetanā loke … </span></div><p><div class=verse-container id=vb4:38.3><span>gandhasañcetanā loke … </span></div><p><div class=verse-container id=vb4:38.4><span>rasasañcetanā loke … </span></div><p><div class=verse-container id=vb4:38.5><span>phoṭṭhabbasañcetanā loke … </span></div><p><div class=verse-container id=vb4:38.6><span>dhammasañcetanā loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:39.1><span>Rūpataṇhā loke … </span></div><p><div class=verse-container id=vb4:39.2><span>saddataṇhā loke … </span></div><p><div class=verse-container id=vb4:39.3><span>gandhataṇhā loke … </span></div><p><div class=verse-container id=vb4:39.4><span>rasataṇhā loke … </span></div><p><div class=verse-container id=vb4:39.5><span>phoṭṭhabbataṇhā loke … </span></div><p><div class=verse-container id=vb4:39.6><span>dhammataṇhā loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:40.1><span>Rūpavitakko loke … </span></div><p><div class=verse-container id=vb4:40.2><span>saddavitakko loke … </span></div><p><div class=verse-container id=vb4:40.3><span>gandhavitakko loke … </span></div><p><div class=verse-container id=vb4:40.4><span>rasavitakko loke … </span></div><p><div class=verse-container id=vb4:40.5><span>phoṭṭhabbavitakko loke … </span></div><p><div class=verse-container id=vb4:40.6><span>dhammavitakko loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:41.1><span>Rūpavicāro loke … </span></div><p><div class=verse-container id=vb4:41.2><span>saddavicāro loke … </span></div><p><div class=verse-container id=vb4:41.3><span>gandhavicāro loke … </span></div><p><div class=verse-container id=vb4:41.4><span>rasavicāro loke … </span></div><p><div class=verse-container id=vb4:41.5><span>phoṭṭhabbavicāro loke … </span></div><p><div class=verse-container id=vb4:41.6><span>dhammavicāro loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā nirujjhati. </span></div><p><div class=verse-container id=vb4:42.1><span>Idaṁ vuccati “dukkhanirodhaṁ ariyasaccaṁ”. </span></div><p><div class=verse-container id=vb4:43.0><span>1.4. Maggasacca </span></div><p><div class=verse-container id=vb4:43.1><span>Tattha katamaṁ dukkhanirodhagāminī paṭipadā ariyasaccaṁ? </span></div><p><div class=verse-container id=vb4:43.2><span>Ayameva ariyo aṭṭhaṅgiko maggo, seyyathidaṁ—</span></div><p><div class=verse-container id=vb4:43.3><span>sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi. </span></div><p><div class=verse-container id=vb4:44.1><span>Tattha katamā sammādiṭṭhi? </span></div><p><div class=verse-container id=vb4:44.2><span>Dukkhe ñāṇaṁ, dukkhasamudaye ñāṇaṁ, dukkhanirodhe ñāṇaṁ, dukkhanirodhagāminiyā paṭipadāya ñāṇaṁ—</span></div><p><div class=verse-container id=vb4:44.3><span>ayaṁ vuccati “sammādiṭṭhi”. </span></div><p><div class=verse-container id=vb4:45.1><span>Tattha katamo sammāsaṅkappo? </span></div><p><div class=verse-container id=vb4:45.2><span>Nekkhammasaṅkappo, abyāpādasaṅkappo, avihiṁsāsaṅkappo—</span></div><p><div class=verse-container id=vb4:45.3><span>ayaṁ vuccati “sammāsaṅkappo”. </span></div><p><div class=verse-container id=vb4:46.1><span>Tattha katamā sammāvācā? </span></div><p><div class=verse-container id=vb4:46.2><span>Musāvādā veramaṇī, pisuṇāya vācāya veramaṇī, pharusāya vācāya veramaṇī, samphappalāpā veramaṇī—</span></div><p><div class=verse-container id=vb4:46.3><span>ayaṁ vuccati “sammāvācā”. </span></div><p><div class=verse-container id=vb4:47.1><span>Tattha katamo sammākammanto? </span></div><p><div class=verse-container id=vb4:47.2><span>Pāṇātipātā veramaṇī, adinnādānā veramaṇī, kāmesumicchācārā veramaṇī—</span></div><p><div class=verse-container id=vb4:47.3><span>ayaṁ vuccati “sammākammanto”. </span></div><p><div class=verse-container id=vb4:48.1><span>Tattha katamo sammāājīvo? </span></div><p><div class=verse-container id=vb4:48.2><span>Idha ariyasāvako micchāājīvaṁ pahāya sammāājīvena jīvikaṁ kappeti—</span></div><p><div class=verse-container id=vb4:48.3><span>ayaṁ vuccati “sammāājīvo”. </span></div><p><div class=verse-container id=vb4:49.1><span>Tattha katamo sammāvāyāmo? </span></div><p><div class=verse-container id=vb4:49.2><span>Idha bhikkhu anuppannānaṁ pāpakānaṁ akusalānaṁ dhammānaṁ anuppādāya chandaṁ janeti, vāyamati, vīriyaṁ ārabhati, cittaṁ paggaṇhāti, padahati. </span></div><p><div class=verse-container id=vb4:49.3><span>Uppannānaṁ pāpakānaṁ akusalānaṁ dhammānaṁ pahānāya chandaṁ janeti, vāyamati, vīriyaṁ ārabhati, cittaṁ paggaṇhāti, padahati. </span></div><p><div class=verse-container id=vb4:49.4><span>Anuppannānaṁ kusalānaṁ dhammānaṁ uppādāya chandaṁ janeti, vāyamati, vīriyaṁ ārabhati, cittaṁ paggaṇhāti, padahati. </span></div><p><div class=verse-container id=vb4:49.5><span>Uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā chandaṁ janeti, vāyamati, vīriyaṁ ārabhati, cittaṁ paggaṇhāti, padahati. </span></div><p><div class=verse-container id=vb4:49.6><span>Ayaṁ vuccati “sammāvāyāmo”. </span></div><p><div class=verse-container id=vb4:50.1><span>Tattha katamā sammāsati? </span></div><p><div class=verse-container id=vb4:50.2><span>Idha bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ. </span></div><p><div class=verse-container id=vb4:50.3><span>Vedanāsu …pe… </span></div><p><div class=verse-container id=vb4:50.4><span>citte …pe… </span></div><p><div class=verse-container id=vb4:50.5><span>dhammesu dhammānupassī viharati ātāpī sampajāno satimā, vineyya loke abhijjhādomanassaṁ. </span></div><p><div class=verse-container id=vb4:50.6><span>Ayaṁ vuccati “sammāsati”. </span></div><p><div class=verse-container id=vb4:51.1><span>Tattha katamo sammāsamādhi? </span></div><p><div class=verse-container id=vb4:51.2><span>Idha bhikkhu vivicceva kāmehi, vivicca akusalehi dhammehi, savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati. </span></div><p><div class=verse-container id=vb4:51.3><span>Vitakkavicārānaṁ vūpasamā, ajjhattaṁ sampasādanaṁ, cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati. </span></div><p><div class=verse-container id=vb4:51.4><span>Pītiyā ca virāgā, upekkhako ca viharati, sato ca sampajāno, sukhañca kāyena paṭisaṁvedeti, yaṁ taṁ ariyā ācikkhanti—“upekkhako satimā sukhavihārī”ti, tatiyaṁ jhānaṁ upasampajja viharati. </span></div><p><div class=verse-container id=vb4:51.5><span>Sukhassa ca pahānā, dukkhassa ca pahānā, pubbeva somanassadomanassānaṁ atthaṅgamā, adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati. </span></div><p><div class=verse-container id=vb4:51.6><span>Ayaṁ vuccati “sammāsamādhi”. </span></div><p><div class=verse-container id=vb4:52.1><span>Idaṁ vuccati “dukkhanirodhagāminī paṭipadā ariyasaccaṁ”. </span></div><p><div class=verse-container id=vb4:53.1><span>Suttantabhājanīyaṁ. </span></div><p><div class=verse-container id=vb4:54.0><span>2. Abhidhammabhājanīya </span></div><p><div class=verse-container id=vb4:54.1><span>Cattāri saccāni—</span></div><p><div class=verse-container id=vb4:54.2><span>dukkhaṁ, dukkhasamudayo, dukkhanirodho, dukkhanirodhagāminī paṭipadā. </span></div><p><div class=verse-container id=vb4:55.1><span>Tattha katamo dukkhasamudayo? </span></div><p><div class=verse-container id=vb4:55.2><span>Taṇhā—</span></div><p><div class=verse-container id=vb4:55.3><span>ayaṁ vuccati “dukkhasamudayo”. </span></div><p><div class=verse-container id=vb4:56.1><span>Tattha katamaṁ dukkhaṁ? </span></div><p><div class=verse-container id=vb4:56.2><span>Avasesā ca kilesā, avasesā ca akusalā dhammā, tīṇi ca kusalamūlāni sāsavāni, avasesā ca sāsavā kusalā dhammā, sāsavā ca kusalākusalānaṁ dhammānaṁ vipākā, ye ca dhammā kiriyā neva kusalā nākusalā na ca kammavipākā, sabbañca rūpaṁ—</span></div><p><div class=verse-container id=vb4:56.3><span>idaṁ vuccati “dukkhaṁ”. </span></div><p><div class=verse-container id=vb4:57.1><span>Tattha katamo dukkhanirodho? </span></div><p><div class=verse-container id=vb4:57.2><span>Taṇhāya pahānaṁ—</span></div><p><div class=verse-container id=vb4:57.3><span>ayaṁ vuccati “dukkhanirodho”. </span></div><p><div class=verse-container id=vb4:58.1><span>Tattha katamā dukkhanirodhagāminī paṭipadā? </span></div><p><div class=verse-container id=vb4:58.2><span>Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā, vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ, tasmiṁ samaye aṭṭhaṅgiko maggo hoti sammādiṭṭhi …pe… sammāsamādhi. </span></div><p><div class=verse-container id=vb4:59.1><span>Tattha katamā sammādiṭṭhi? </span></div><p><div class=verse-container id=vb4:59.2><span>Yā paññā pajānanā …pe… amoho dhammavicayo sammādiṭṭhi dhammavicayasambojjhaṅgo maggaṅgaṁ maggapariyāpannaṁ—</span></div><p><div class=verse-container id=vb4:59.3><span>ayaṁ vuccati “sammādiṭṭhi”. </span></div><p><div class=verse-container id=vb4:60.1><span>Tattha katamo sammāsaṅkappo? </span></div><p><div class=verse-container id=vb4:60.2><span>Yo takko vitakko …pe… sammāsaṅkappo maggaṅgaṁ maggapariyāpannaṁ—</span></div><p><div class=verse-container id=vb4:60.3><span>ayaṁ vuccati “sammāsaṅkappo”. </span></div><p><div class=verse-container id=vb4:61.1><span>Tattha katamā sammāvācā? </span></div><p><div class=verse-container id=vb4:61.2><span>Yā catūhi vacīduccaritehi ārati virati paṭivirati veramaṇī akiriyā akaraṇaṁ anajjhāpatti velāanatikkamo setughāto sammāvācā maggaṅgaṁ maggapariyāpannaṁ—</span></div><p><div class=verse-container id=vb4:61.3><span>ayaṁ vuccati “sammāvācā”. </span></div><p><div class=verse-container id=vb4:62.1><span>Tattha katamo sammākammanto? </span></div><p><div class=verse-container id=vb4:62.2><span>Yā tīhi kāyaduccaritehi ārati virati paṭivirati veramaṇī akiriyā akaraṇaṁ anajjhāpatti velāanatikkamo setughāto sammākammanto maggaṅgaṁ maggapariyāpannaṁ—</span></div><p><div class=verse-container id=vb4:62.3><span>ayaṁ vuccati “sammākammanto”. </span></div><p><div class=verse-container id=vb4:63.1><span>Tattha katamo sammāājīvo? </span></div><p><div class=verse-container id=vb4:63.2><span>Yā micchā ājīvā ārati virati paṭivirati veramaṇī akiriyā akaraṇaṁ anajjhāpatti velāanatikkamo setughāto sammāājīvo maggaṅgaṁ maggapariyāpannaṁ—</span></div><p><div class=verse-container id=vb4:63.3><span>ayaṁ vuccati “sammāājīvo”. </span></div><p><div class=verse-container id=vb4:64.1><span>Tattha katamo sammāvāyāmo? </span></div><p><div class=verse-container id=vb4:64.2><span>Yo cetasiko vīriyārambho …pe… sammāvāyāmo vīriyasambojjhaṅgo maggaṅgaṁ maggapariyāpannaṁ—</span></div><p><div class=verse-container id=vb4:64.3><span>ayaṁ vuccati “sammāvāyāmo”. </span></div><p><div class=verse-container id=vb4:65.1><span>Tattha katamā sammāsati? </span></div><p><div class=verse-container id=vb4:65.2><span>Yā sati anussati …pe… sammāsati satisambojjhaṅgo maggaṅgaṁ maggapariyāpannaṁ—</span></div><p><div class=verse-container id=vb4:65.3><span>ayaṁ vuccati “sammāsati”. </span></div><p><div class=verse-container id=vb4:66.1><span>Tattha katamo sammāsamādhi? </span></div><p><div class=verse-container id=vb4:66.2><span>Yā cittassa ṭhiti saṇṭhiti …pe… sammāsamādhi samādhisambojjhaṅgo maggaṅgaṁ maggapariyāpannaṁ—</span></div><p><div class=verse-container id=vb4:66.3><span>ayaṁ vuccati “sammāsamādhi”. </span></div><p><div class=verse-container id=vb4:66.4><span>Ayaṁ vuccati “dukkhanirodhagāminī paṭipadā”. </span></div><p><div class=verse-container id=vb4:66.5><span>Avasesā dhammā dukkhanirodhagāminiyā paṭipadāya sampayuttā. </span></div><p><div class=verse-container id=vb4:67.1><span>Tattha katamo dukkhasamudayo? </span></div><p><div class=verse-container id=vb4:67.2><span>Taṇhā ca avasesā ca kilesā—</span></div><p><div class=verse-container id=vb4:67.3><span>ayaṁ vuccati “dukkhasamudayo”. </span></div><p><div class=verse-container id=vb4:68.1><span>Tattha katamaṁ dukkhaṁ? </span></div><p><div class=verse-container id=vb4:68.2><span>Avasesā ca akusalā dhammā, tīṇi ca kusalamūlāni sāsavāni, avasesā ca sāsavā kusalā dhammā, sāsavā ca kusalākusalānaṁ dhammānaṁ vipākā, ye ca dhammā kiriyā neva kusalā nākusalā na ca kammavipākā, sabbañca rūpaṁ—</span></div><p><div class=verse-container id=vb4:68.3><span>idaṁ vuccati “dukkhaṁ”. </span></div><p><div class=verse-container id=vb4:69.1><span>Tattha katamo dukkhanirodho? </span></div><p><div class=verse-container id=vb4:69.2><span>Taṇhāya ca, avasesānañca kilesānaṁ pahānaṁ—</span></div><p><div class=verse-container id=vb4:69.3><span>ayaṁ vuccati “dukkhanirodho”. </span></div><p><div class=verse-container id=vb4:70.1><span>Tattha katamā dukkhanirodhagāminī paṭipadā? </span></div><p><div class=verse-container id=vb4:70.2><span>Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā, vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ, tasmiṁ samaye aṭṭhaṅgiko maggo hoti—</span></div><p><div class=verse-container id=vb4:70.3><span>sammādiṭṭhi …pe… sammāsamādhi. </span></div><p><div class=verse-container id=vb4:70.4><span>Ayaṁ vuccati—</span></div><p><div class=verse-container id=vb4:70.5><span>“dukkhanirodhagāminī paṭipadā”. </span></div><p><div class=verse-container id=vb4:70.6><span>Avasesā dhammā dukkhanirodhagāminiyā paṭipadāya sampayuttā. </span></div><p><div class=verse-container id=vb4:71.1><span>Tattha katamo dukkhasamudayo? </span></div><p><div class=verse-container id=vb4:71.2><span>Taṇhā ca avasesā ca kilesā, avasesā ca akusalā dhammā—</span></div><p><div class=verse-container id=vb4:71.3><span>ayaṁ vuccati “dukkhasamudayo”. </span></div><p><div class=verse-container id=vb4:72.1><span>Tattha katamaṁ dukkhaṁ? </span></div><p><div class=verse-container id=vb4:72.2><span>Tīṇi ca kusalamūlāni sāsavāni, avasesā ca sāsavā kusalā dhammā, sāsavā ca kusalākusalānaṁ dhammānaṁ vipākā, ye ca dhammā kiriyā neva kusalā nākusalā na ca kammavipākā, sabbañca rūpaṁ—</span></div><p><div class=verse-container id=vb4:72.3><span>idaṁ vuccati “dukkhaṁ”. </span></div><p><div class=verse-container id=vb4:73.1><span>Tattha katamo dukkhanirodho? </span></div><p><div class=verse-container id=vb4:73.2><span>Taṇhāya ca, avasesānañca kilesānaṁ, avasesānañca akusalānaṁ dhammānaṁ pahānaṁ—</span></div><p><div class=verse-container id=vb4:73.3><span>ayaṁ vuccati “dukkhanirodho”. </span></div><p><div class=verse-container id=vb4:74.1><span>Tattha katamā dukkhanirodhagāminī paṭipadā? </span></div><p><div class=verse-container id=vb4:74.2><span>Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ, tasmiṁ samaye aṭṭhaṅgiko maggo hoti—</span></div><p><div class=verse-container id=vb4:74.3><span>sammādiṭṭhi …pe… sammāsamādhi. </span></div><p><div class=verse-container id=vb4:74.4><span>Ayaṁ vuccati “dukkhanirodhagāminī paṭipadā”. </span></div><p><div class=verse-container id=vb4:74.5><span>Avasesā dhammā dukkhanirodhagāminiyā paṭipadāya sampayuttā. </span></div><p><div class=verse-container id=vb4:75.1><span>Tattha katamo dukkhasamudayo? </span></div><p><div class=verse-container id=vb4:75.2><span>Taṇhā ca avasesā ca kilesā, avasesā ca akusalā dhammā, tīṇi ca kusalamūlāni sāsavāni—</span></div><p><div class=verse-container id=vb4:75.3><span>ayaṁ vuccati “dukkhasamudayo”. </span></div><p><div class=verse-container id=vb4:76.1><span>Tattha katamaṁ dukkhaṁ? </span></div><p><div class=verse-container id=vb4:76.2><span>Avasesā ca sāsavā kusalā dhammā, sāsavā ca kusalākusalānaṁ dhammānaṁ vipākā, ye ca dhammā kiriyā neva kusalā nākusalā na ca kammavipākā, sabbañca rūpaṁ—</span></div><p><div class=verse-container id=vb4:76.3><span>idaṁ vuccati “dukkhaṁ”. </span></div><p><div class=verse-container id=vb4:77.1><span>Tattha katamo dukkhanirodho? </span></div><p><div class=verse-container id=vb4:77.2><span>Taṇhāya ca, avasesānañca kilesānaṁ, avasesānañca akusalānaṁ dhammānaṁ, tiṇṇañca kusalamūlānaṁ sāsavānaṁ pahānaṁ—</span></div><p><div class=verse-container id=vb4:77.3><span>ayaṁ vuccati “dukkhanirodho”. </span></div><p><div class=verse-container id=vb4:78.1><span>Tattha katamā dukkhanirodhagāminī paṭipadā? </span></div><p><div class=verse-container id=vb4:78.2><span>Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ, tasmiṁ samaye aṭṭhaṅgiko maggo hoti—</span></div><p><div class=verse-container id=vb4:78.3><span>sammādiṭṭhi …pe… sammāsamādhi. </span></div><p><div class=verse-container id=vb4:78.4><span>Ayaṁ vuccati “dukkhanirodhagāminī paṭipadā”. </span></div><p><div class=verse-container id=vb4:78.5><span>Avasesā dhammā dukkhanirodhagāminiyā paṭipadāya sampayuttā. </span></div><p><div class=verse-container id=vb4:79.1><span>Tattha katamo dukkhasamudayo? </span></div><p><div class=verse-container id=vb4:79.2><span>Taṇhā ca, avasesā ca kilesā, avasesā ca akusalā dhammā, tīṇi ca kusalamūlāni sāsavāni, avasesā ca sāsavā kusalā dhammā—</span></div><p><div class=verse-container id=vb4:79.3><span>ayaṁ vuccati “dukkhasamudayo”. </span></div><p><div class=verse-container id=vb4:80.1><span>Tattha katamaṁ dukkhaṁ? </span></div><p><div class=verse-container id=vb4:80.2><span>Sāsavā kusalākusalānaṁ dhammānaṁ vipākā, ye ca dhammā kiriyā neva kusalā nākusalā na ca kammavipākā, sabbañca rūpaṁ—</span></div><p><div class=verse-container id=vb4:80.3><span>idaṁ vuccati “dukkhaṁ”. </span></div><p><div class=verse-container id=vb4:81.1><span>Tattha katamo dukkhanirodho? </span></div><p><div class=verse-container id=vb4:81.2><span>Taṇhāya ca, avasesānañca kilesānaṁ, avasesānañca akusalānaṁ dhammānaṁ, tiṇṇañca kusalamūlānaṁ sāsavānaṁ, avasesānañca sāsavānaṁ kusalānaṁ dhammānaṁ pahānaṁ—</span></div><p><div class=verse-container id=vb4:81.3><span>ayaṁ vuccati “dukkhanirodho”. </span></div><p><div class=verse-container id=vb4:82.1><span>Tattha katamā dukkhanirodhagāminī paṭipadā? </span></div><p><div class=verse-container id=vb4:82.2><span>Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā, vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ, tasmiṁ samaye aṭṭhaṅgiko maggo hoti—</span></div><p><div class=verse-container id=vb4:82.3><span>sammādiṭṭhi …pe… sammāsamādhi. </span></div><p><div class=verse-container id=vb4:82.4><span>Ayaṁ vuccati “dukkhanirodhagāminī paṭipadā”. </span></div><p><div class=verse-container id=vb4:82.5><span>Avasesā dhammā dukkhanirodhagāminiyā paṭipadāya sampayuttā. </span></div><p><div class=verse-container id=vb4:83.1><span>Cattāri saccāni—</span></div><p><div class=verse-container id=vb4:83.2><span>dukkhaṁ, dukkhasamudayo, dukkhanirodho, dukkhanirodhagāminī paṭipadā. </span></div><p><div class=verse-container id=vb4:84.1><span>Tattha katamo dukkhasamudayo? </span></div><p><div class=verse-container id=vb4:84.2><span>Taṇhā—</span></div><p><div class=verse-container id=vb4:84.3><span>ayaṁ vuccati “dukkhasamudayo”. </span></div><p><div class=verse-container id=vb4:85.1><span>Tattha katamaṁ dukkhaṁ? </span></div><p><div class=verse-container id=vb4:85.2><span>Avasesā ca kilesā, avasesā ca akusalā dhammā, tīṇi ca kusalamūlāni sāsavāni, avasesā ca sāsavā kusalā dhammā, sāsavā ca kusalākusalānaṁ dhammānaṁ vipākā, ye ca dhammā kiriyā neva kusalā nākusalā na ca kammavipākā, sabbañca rūpaṁ—</span></div><p><div class=verse-container id=vb4:85.3><span>idaṁ vuccati “dukkhaṁ”. </span></div><p><div class=verse-container id=vb4:86.1><span>Tattha katamo dukkhanirodho? </span></div><p><div class=verse-container id=vb4:86.2><span>Taṇhāya pahānaṁ—</span></div><p><div class=verse-container id=vb4:86.3><span>ayaṁ vuccati “dukkhanirodho”. </span></div><p><div class=verse-container id=vb4:87.1><span>Tattha katamā dukkhanirodhagāminī paṭipadā? </span></div><p><div class=verse-container id=vb4:87.2><span>Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā, vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ, tasmiṁ samaye pañcaṅgiko maggo hoti—</span></div><p><div class=verse-container id=vb4:87.3><span>sammādiṭṭhi, sammāsaṅkappo, sammāvāyāmo, sammāsati, sammāsamādhi. </span></div><p><div class=verse-container id=vb4:88.1><span>Tattha katamā sammādiṭṭhi? </span></div><p><div class=verse-container id=vb4:88.2><span>Yā paññā pajānanā …pe… amoho dhammavicayo sammādiṭṭhi dhammavicayasambojjhaṅgo maggaṅgaṁ maggapariyāpannaṁ—</span></div><p><div class=verse-container id=vb4:88.3><span>ayaṁ vuccati “sammādiṭṭhi”. </span></div><p><div class=verse-container id=vb4:89.1><span>Tattha katamo sammāsaṅkappo? </span></div><p><div class=verse-container id=vb4:89.2><span>Yo takko vitakko …pe… sammāsaṅkappo maggaṅgaṁ maggapariyāpannaṁ—</span></div><p><div class=verse-container id=vb4:89.3><span>ayaṁ vuccati “sammāsaṅkappo”. </span></div><p><div class=verse-container id=vb4:90.1><span>Tattha katamo sammāvāyāmo? </span></div><p><div class=verse-container id=vb4:90.2><span>Yo cetasiko vīriyārambho …pe… sammāvāyāmo vīriyasambojjhaṅgo maggaṅgaṁ maggapariyāpannaṁ—</span></div><p><div class=verse-container id=vb4:90.3><span>ayaṁ vuccati “sammāvāyāmo”. </span></div><p><div class=verse-container id=vb4:91.1><span>Tattha katamā sammāsati? </span></div><p><div class=verse-container id=vb4:91.2><span>Yā sati anussati …pe… sammāsati satisambojjhaṅgo maggaṅgaṁ maggapariyāpannaṁ—</span></div><p><div class=verse-container id=vb4:91.3><span>ayaṁ vuccati “sammāsati”. </span></div><p><div class=verse-container id=vb4:92.1><span>Tattha katamo sammāsamādhi? </span></div><p><div class=verse-container id=vb4:92.2><span>Yā cittassa ṭhiti …pe… sammāsamādhi samādhisambojjhaṅgo maggaṅgaṁ maggapariyāpannaṁ—</span></div><p><div class=verse-container id=vb4:92.3><span>ayaṁ vuccati “sammāsamādhi”. </span></div><p><div class=verse-container id=vb4:92.4><span>Ayaṁ vuccati “dukkhanirodhagāminī paṭipadā”. </span></div><p><div class=verse-container id=vb4:92.5><span>Avasesā dhammā dukkhanirodhagāminiyā paṭipadāya sampayuttā. </span></div><p><div class=verse-container id=vb4:93.1><span>Tattha katamo dukkhasamudayo? </span></div><p><div class=verse-container id=vb4:93.2><span>Taṇhā ca, avasesā ca kilesā, avasesā ca akusalā dhammā, tīṇi ca kusalamūlāni sāsavāni, avasesā ca sāsavā kusalā dhammā—</span></div><p><div class=verse-container id=vb4:93.3><span>ayaṁ vuccati “dukkhasamudayo”. </span></div><p><div class=verse-container id=vb4:94.1><span>Tattha katamaṁ dukkhaṁ? </span></div><p><div class=verse-container id=vb4:94.2><span>Sāsavā kusalākusalānaṁ dhammānaṁ vipākā, ye ca dhammā kiriyā neva kusalā nākusalā na ca kammavipākā, sabbañca rūpaṁ—</span></div><p><div class=verse-container id=vb4:94.3><span>idaṁ vuccati “dukkhaṁ”. </span></div><p><div class=verse-container id=vb4:95.1><span>Tattha katamo dukkhanirodho? </span></div><p><div class=verse-container id=vb4:95.2><span>Taṇhāya ca, avasesānañca kilesānaṁ, avasesānañca akusalānaṁ dhammānaṁ, tiṇṇañca kusalamūlānaṁ sāsavānaṁ, avasesānañca sāsavānaṁ kusalānaṁ dhammānaṁ pahānaṁ—</span></div><p><div class=verse-container id=vb4:95.3><span>ayaṁ vuccati “dukkhanirodho”. </span></div><p><div class=verse-container id=vb4:96.1><span>Tattha katamā dukkhanirodhagāminī paṭipadā? </span></div><p><div class=verse-container id=vb4:96.2><span>Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā, vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ, tasmiṁ samaye pañcaṅgiko maggo hoti—</span></div><p><div class=verse-container id=vb4:96.3><span>sammādiṭṭhi, sammāsaṅkappo, sammāvāyāmo, sammāsati, sammāsamādhi. </span></div><p><div class=verse-container id=vb4:96.4><span>Ayaṁ vuccati “dukkhanirodhagāminī paṭipadā”. </span></div><p><div class=verse-container id=vb4:96.5><span>Avasesā dhammā dukkhanirodhagāminiyā paṭipadāya sampayuttā. </span></div><p><div class=verse-container id=vb4:97.1><span>Cattāri saccāni—</span></div><p><div class=verse-container id=vb4:97.2><span>dukkhaṁ, dukkhasamudayo, dukkhanirodho, dukkhanirodhagāminī paṭipadā. </span></div><p><div class=verse-container id=vb4:98.1><span>Tattha katamo dukkhasamudayo? </span></div><p><div class=verse-container id=vb4:98.2><span>Taṇhā—</span></div><p><div class=verse-container id=vb4:98.3><span>ayaṁ vuccati “dukkhasamudayo”. </span></div><p><div class=verse-container id=vb4:99.1><span>Tattha katamaṁ dukkhaṁ? </span></div><p><div class=verse-container id=vb4:99.2><span>Avasesā ca kilesā, avasesā ca akusalā dhammā, tīṇi ca kusalamūlāni sāsavāni, avasesā ca sāsavā kusalā dhammā, sāsavā ca kusalākusalānaṁ dhammānaṁ vipākā, ye ca dhammā kiriyā neva kusalā nākusalā na ca kammavipākā, sabbañca rūpaṁ—</span></div><p><div class=verse-container id=vb4:99.3><span>idaṁ vuccati “dukkhaṁ”. </span></div><p><div class=verse-container id=vb4:100.1><span>Tattha katamo dukkhanirodho? </span></div><p><div class=verse-container id=vb4:100.2><span>Taṇhāya pahānaṁ—</span></div><p><div class=verse-container id=vb4:100.3><span>ayaṁ vuccati “dukkhanirodho”. </span></div><p><div class=verse-container id=vb4:101.1><span>Tattha katamā dukkhanirodhagāminī paṭipadā? </span></div><p><div class=verse-container id=vb4:101.2><span>Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ, tasmiṁ samaye phasso hoti …pe… avikkhepo hoti. </span></div><p><div class=verse-container id=vb4:101.3><span>Ayaṁ vuccati “dukkhanirodhagāminī paṭipadā”. </span></div><p><div class=verse-container id=vb4:102.1><span>Tattha katamo dukkhasamudayo? </span></div><p><div class=verse-container id=vb4:102.2><span>Taṇhā ca, avasesā ca kilesā, avasesā ca akusalā dhammā, tīṇi ca kusalamūlāni sāsavāni, avasesā ca sāsavā kusalā dhammā—</span></div><p><div class=verse-container id=vb4:102.3><span>ayaṁ vuccati “dukkhasamudayo”. </span></div><p><div class=verse-container id=vb4:103.1><span>Tattha katamaṁ dukkhaṁ? </span></div><p><div class=verse-container id=vb4:103.2><span>Sāsavā kusalākusalānaṁ dhammānaṁ vipākā, ye ca dhammā kiriyā neva kusalā nākusalā na ca kammavipākā, sabbañca rūpaṁ—</span></div><p><div class=verse-container id=vb4:103.3><span>idaṁ vuccati “dukkhaṁ”. </span></div><p><div class=verse-container id=vb4:104.1><span>Tattha katamo dukkhanirodho? </span></div><p><div class=verse-container id=vb4:104.2><span>Taṇhāya ca, avasesānañca kilesānaṁ, avasesānañca akusalānaṁ dhammānaṁ, tiṇṇañca kusalamūlānaṁ sāsavānaṁ, avasesānañca sāsavānaṁ kusalānaṁ dhammānaṁ pahānaṁ—</span></div><p><div class=verse-container id=vb4:104.3><span>ayaṁ vuccati “dukkhanirodho”. </span></div><p><div class=verse-container id=vb4:105.1><span>Tattha katamā dukkhanirodhagāminī paṭipadā? </span></div><p><div class=verse-container id=vb4:105.2><span>Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ, tasmiṁ samaye phasso hoti …pe… avikkhepo hoti. </span></div><p><div class=verse-container id=vb4:105.3><span>Ayaṁ vuccati “dukkhanirodhagāminī paṭipadā”. </span></div><p><div class=verse-container id=vb4:106.1><span>Abhidhammabhājanīyaṁ. </span></div><p><div class=verse-container id=vb4:107.0><span>3. Pañhāpucchaka </span></div><p><div class=verse-container id=vb4:107.1><span>Cattāri ariyasaccāni—</span></div><p><div class=verse-container id=vb4:107.2><span>dukkhaṁ ariyasaccaṁ, dukkhasamudayaṁ ariyasaccaṁ, dukkhanirodhaṁ ariyasaccaṁ, dukkhanirodhagāminī paṭipadā ariyasaccaṁ. </span></div><p><div class=verse-container id=vb4:108.1><span>Catunnaṁ ariyasaccānaṁ kati kusalā, kati akusalā, kati abyākatā …pe… kati saraṇā, kati araṇā? </span></div><p><div class=verse-container id=vb4:109.0><span>3.1. Tika </span></div><p><div class=verse-container id=vb4:109.1><span>Samudayasaccaṁ akusalaṁ. </span></div><p><div class=verse-container id=vb4:109.2><span>Maggasaccaṁ kusalaṁ. </span></div><p><div class=verse-container id=vb4:109.3><span>Nirodhasaccaṁ abyākataṁ. </span></div><p><div class=verse-container id=vb4:109.4><span>Dukkhasaccaṁ siyā kusalaṁ, siyā akusalaṁ, siyā abyākataṁ. </span></div><p><div class=verse-container id=vb4:110.1><span>Dve saccā siyā sukhāya vedanāya sampayuttā, siyā adukkhamasukhāya vedanāya sampayuttā. </span></div><p><div class=verse-container id=vb4:110.2><span>Nirodhasaccaṁ na vattabbaṁ—</span></div><p><div class=verse-container id=vb4:110.3><span>“sukhāya vedanāya sampayuttan”tipi, “dukkhāya vedanāya sampayuttan”tipi, “adukkhamasukhāya vedanāya sampayuttan”tipi. </span></div><p><div class=verse-container id=vb4:110.4><span>Dukkhasaccaṁ siyā sukhāya vedanāya sampayuttaṁ, siyā dukkhāya vedanāya sampayuttaṁ, siyā adukkhamasukhāya vedanāya sampayuttaṁ, siyā na vattabbaṁ—“sukhāya vedanāya sampayuttan”tipi, “dukkhāya vedanāya sampayuttan”tipi, “adukkhamasukhāya vedanāya sampayuttan”tipi. </span></div><p><div class=verse-container id=vb4:111.1><span>Dve saccā vipākadhammadhammā. </span></div><p><div class=verse-container id=vb4:111.2><span>Nirodhasaccaṁ nevavipākanavipākadhammadhammaṁ. </span></div><p><div class=verse-container id=vb4:111.3><span>Dukkhasaccaṁ siyā vipākaṁ, siyā vipākadhammadhammaṁ, siyā nevavipākanavipākadhammadhammaṁ. </span></div><p><div class=verse-container id=vb4:112.1><span>Samudayasaccaṁ anupādinnupādāniyaṁ. </span></div><p><div class=verse-container id=vb4:112.2><span>Dve saccā anupādinnaanupādāniyā. </span></div><p><div class=verse-container id=vb4:112.3><span>Dukkhasaccaṁ siyā upādinnupādāniyaṁ, siyā anupādinnupādāniyaṁ. </span></div><p><div class=verse-container id=vb4:113.1><span>Samudayasaccaṁ saṅkiliṭṭhasaṅkilesikaṁ. </span></div><p><div class=verse-container id=vb4:113.2><span>Dve saccā asaṅkiliṭṭhaasaṅkilesikā. </span></div><p><div class=verse-container id=vb4:113.3><span>Dukkhasaccaṁ siyā saṅkiliṭṭhasaṅkilesikaṁ, siyā asaṅkiliṭṭhasaṅkilesikaṁ. </span></div><p><div class=verse-container id=vb4:114.1><span>Samudayasaccaṁ savitakkasavicāraṁ. </span></div><p><div class=verse-container id=vb4:114.2><span>Nirodhasaccaṁ avitakkaavicāraṁ. </span></div><p><div class=verse-container id=vb4:114.3><span>Maggasaccaṁ siyā savitakkasavicāraṁ, siyā avitakkavicāramattaṁ, siyā avitakkaavicāraṁ. </span></div><p><div class=verse-container id=vb4:114.4><span>Dukkhasaccaṁ siyā savitakkasavicāraṁ, siyā avitakkavicāramattaṁ, siyā avitakkaavicāraṁ, siyā na vattabbaṁ—“savitakkasavicāran”tipi, “avitakkavicāramattan”tipi, “avitakkaavicāran”tipi. </span></div><p><div class=verse-container id=vb4:115.1><span>Dve saccā siyā pītisahagatā, siyā sukhasahagatā, siyā upekkhāsahagatā. </span></div><p><div class=verse-container id=vb4:115.2><span>Nirodhasaccaṁ na vattabbaṁ—</span></div><p><div class=verse-container id=vb4:115.3><span>“pītisahagatan”tipi, “sukhasahagatan”tipi, “upekkhāsahagatan”tipi. </span></div><p><div class=verse-container id=vb4:115.4><span>Dukkhasaccaṁ siyā pītisahagataṁ, siyā sukhasahagataṁ, siyā upekkhāsahagataṁ, siyā na vattabbaṁ—“pītisahagatan”tipi, “sukhasahagatan”tipi, “upekkhāsahagatan”tipi. </span></div><p><div class=verse-container id=vb4:116.1><span>Dve saccā neva dassanena na bhāvanāya pahātabbā. </span></div><p><div class=verse-container id=vb4:116.2><span>Samudayasaccaṁ siyā dassanena pahātabbaṁ, siyā bhāvanāya pahātabbaṁ. </span></div><p><div class=verse-container id=vb4:116.3><span>Dukkhasaccaṁ siyā dassanena pahātabbaṁ, siyā bhāvanāya pahātabbaṁ, siyā neva dassanena na bhāvanāya pahātabbaṁ. </span></div><p><div class=verse-container id=vb4:117.1><span>Dve saccā neva dassanena na bhāvanāya pahātabbahetukā. </span></div><p><div class=verse-container id=vb4:117.2><span>Samudayasaccaṁ siyā dassanena pahātabbahetukaṁ, siyā bhāvanāya pahātabbahetukaṁ. </span></div><p><div class=verse-container id=vb4:117.3><span>Dukkhasaccaṁ siyā dassanena pahātabbahetukaṁ, siyā bhāvanāya pahātabbahetukaṁ, siyā neva dassanena na bhāvanāya pahātabbahetukaṁ. </span></div><p><div class=verse-container id=vb4:118.1><span>Samudayasaccaṁ ācayagāmi. </span></div><p><div class=verse-container id=vb4:118.2><span>Maggasaccaṁ apacayagāmi. </span></div><p><div class=verse-container id=vb4:118.3><span>Nirodhasaccaṁ nevācayagāmināpacayagāmi. </span></div><p><div class=verse-container id=vb4:118.4><span>Dukkhasaccaṁ siyā ācayagāmi, siyā nevācayagāmināpacayagāmi. </span></div><p><div class=verse-container id=vb4:119.1><span>Maggasaccaṁ sekkhaṁ. </span></div><p><div class=verse-container id=vb4:119.2><span>Tīṇi saccāni nevasekkhanāsekkhā. </span></div><p><div class=verse-container id=vb4:120.1><span>Samudayasaccaṁ parittaṁ. </span></div><p><div class=verse-container id=vb4:120.2><span>Dve saccā appamāṇā. </span></div><p><div class=verse-container id=vb4:120.3><span>Dukkhasaccaṁ siyā parittaṁ, siyā mahaggataṁ. </span></div><p><div class=verse-container id=vb4:121.1><span>Nirodhasaccaṁ anārammaṇaṁ. </span></div><p><div class=verse-container id=vb4:121.2><span>Maggasaccaṁ appamāṇārammaṇaṁ. </span></div><p><div class=verse-container id=vb4:121.3><span>Samudayasaccaṁ siyā parittārammaṇaṁ, siyā mahaggatārammaṇaṁ na appamāṇārammaṇaṁ, siyā na vattabbaṁ—“parittārammaṇan”tipi, “mahaggatārammaṇan”tipi. </span></div><p><div class=verse-container id=vb4:121.4><span>Dukkhasaccaṁ siyā parittārammaṇaṁ, siyā mahaggatārammaṇaṁ, siyā appamāṇārammaṇaṁ, siyā na vattabbaṁ—“parittārammaṇan”tipi, “mahaggatārammaṇan”tipi, “appamāṇārammaṇan”tipi. </span></div><p><div class=verse-container id=vb4:122.1><span>Samudayasaccaṁ hīnaṁ. </span></div><p><div class=verse-container id=vb4:122.2><span>Dve saccā paṇītā. </span></div><p><div class=verse-container id=vb4:122.3><span>Dukkhasaccaṁ siyā hīnaṁ, siyā majjhimaṁ. </span></div><p><div class=verse-container id=vb4:123.1><span>Nirodhasaccaṁ aniyataṁ. </span></div><p><div class=verse-container id=vb4:123.2><span>Maggasaccaṁ sammattaniyataṁ. </span></div><p><div class=verse-container id=vb4:123.3><span>Dve saccā siyā micchattaniyatā, siyā aniyatā. </span></div><p><div class=verse-container id=vb4:124.1><span>Nirodhasaccaṁ anārammaṇaṁ. </span></div><p><div class=verse-container id=vb4:124.2><span>Samudayasaccaṁ na vattabbaṁ—</span></div><p><div class=verse-container id=vb4:124.3><span>“maggārammaṇan”tipi, “maggahetukan”tipi, “maggādhipatī”tipi. </span></div><p><div class=verse-container id=vb4:124.4><span>Maggasaccaṁ na maggārammaṇaṁ maggahetukaṁ, siyā maggādhipati, siyā na vattabbaṁ—“maggādhipatī”ti. </span></div><p><div class=verse-container id=vb4:124.5><span>Dukkhasaccaṁ siyā maggārammaṇaṁ na maggahetukaṁ, siyā maggādhipati, siyā na vattabbaṁ—“maggārammaṇan”tipi, “maggādhipatī”tipi. </span></div><p><div class=verse-container id=vb4:125.1><span>Dve saccā siyā uppannā, siyā anuppannā, na vattabbā—</span></div><p><div class=verse-container id=vb4:125.2><span>“uppādino”ti. </span></div><p><div class=verse-container id=vb4:125.3><span>Nirodhasaccaṁ na vattabbaṁ—</span></div><p><div class=verse-container id=vb4:125.4><span>“uppannan”tipi, “anuppannan”tipi, “uppādī”tipi. </span></div><p><div class=verse-container id=vb4:125.5><span>Dukkhasaccaṁ siyā uppannaṁ, siyā anuppannaṁ, siyā uppādi. </span></div><p><div class=verse-container id=vb4:126.1><span>Tīṇi saccāni siyā atītā, siyā anāgatā, siyā paccuppannā. </span></div><p><div class=verse-container id=vb4:126.2><span>Nirodhasaccaṁ na vattabbaṁ—</span></div><p><div class=verse-container id=vb4:126.3><span>“atītan”tipi, “anāgatan”tipi, “paccuppannan”tipi. </span></div><p><div class=verse-container id=vb4:127.1><span>Nirodhasaccaṁ anārammaṇaṁ. </span></div><p><div class=verse-container id=vb4:127.2><span>Maggasaccaṁ na vattabbaṁ—</span></div><p><div class=verse-container id=vb4:127.3><span>“atītārammaṇan”tipi, “anāgatārammaṇan”tipi, “paccuppannārammaṇan”tipi. </span></div><p><div class=verse-container id=vb4:127.4><span>Dve saccā siyā atītārammaṇā, siyā anāgatārammaṇā, siyā paccuppannārammaṇā, siyā na vattabbā—“atītārammaṇā”tipi, “anāgatārammaṇā”tipi, “paccuppannārammaṇā”tipi. </span></div><p><div class=verse-container id=vb4:128.1><span>Nirodhasaccaṁ bahiddhā. </span></div><p><div class=verse-container id=vb4:128.2><span>Tīṇi saccāni siyā ajjhattā, siyā bahiddhā, siyā ajjhattabahiddhā. </span></div><p><div class=verse-container id=vb4:129.1><span>Nirodhasaccaṁ anārammaṇaṁ. </span></div><p><div class=verse-container id=vb4:129.2><span>Maggasaccaṁ bahiddhārammaṇaṁ. </span></div><p><div class=verse-container id=vb4:129.3><span>Samudayasaccaṁ siyā ajjhattārammaṇaṁ, siyā bahiddhārammaṇaṁ, siyā ajjhattabahiddhārammaṇaṁ. </span></div><p><div class=verse-container id=vb4:129.4><span>Dukkhasaccaṁ siyā ajjhattārammaṇaṁ, siyā bahiddhārammaṇaṁ, siyā ajjhattabahiddhārammaṇaṁ, siyā na vattabbaṁ—“ajjhattārammaṇan”tipi, “bahiddhārammaṇan”tipi, “ajjhattabahiddhārammaṇan”tipi. </span></div><p><div class=verse-container id=vb4:130.1><span>Tīṇi saccāni anidassanaappaṭighā. </span></div><p><div class=verse-container id=vb4:130.2><span>Dukkhasaccaṁ siyā sanidassanasappaṭighaṁ, siyā anidassanasappaṭighaṁ, siyā anidassanaappaṭighaṁ. </span></div><p><div class=verse-container id=vb4:131.0.1><span>3.2. 3.2 Duka </span></div><p><div class=verse-container id=vb4:131.0.2><span>3.2.1. Hetugocchaka </span></div><p><div class=verse-container id=vb4:131.1><span>Samudayasaccaṁ hetu. </span></div><p><div class=verse-container id=vb4:131.2><span>Nirodhasaccaṁ na hetu. </span></div><p><div class=verse-container id=vb4:131.3><span>Dve saccā siyā hetū, siyā na hetū. </span></div><p><div class=verse-container id=vb4:131.4><span>Dve saccā sahetukā. </span></div><p><div class=verse-container id=vb4:131.5><span>Nirodhasaccaṁ ahetukaṁ. </span></div><p><div class=verse-container id=vb4:131.6><span>Dukkhasaccaṁ siyā sahetukaṁ, siyā ahetukaṁ. </span></div><p><div class=verse-container id=vb4:131.7><span>Dve saccā hetusampayuttā. </span></div><p><div class=verse-container id=vb4:131.8><span>Nirodhasaccaṁ hetuvippayuttaṁ. </span></div><p><div class=verse-container id=vb4:131.9><span>Dukkhasaccaṁ siyā hetusampayuttaṁ, siyā hetuvippayuttaṁ. </span></div><p><div class=verse-container id=vb4:131.10><span>Samudayasaccaṁ hetu ceva sahetukañca. </span></div><p><div class=verse-container id=vb4:131.11><span>Nirodhasaccaṁ na vattabbaṁ—</span></div><p><div class=verse-container id=vb4:131.12><span>“hetu ceva sahetukañcā”tipi, “sahetukañceva na ca hetū”tipi. </span></div><p><div class=verse-container id=vb4:131.13><span>Maggasaccaṁ siyā hetu ceva sahetukañca, siyā sahetukañceva na ca hetu. </span></div><p><div class=verse-container id=vb4:131.14><span>Dukkhasaccaṁ siyā hetu ceva sahetukañca, siyā sahetukañceva na ca hetu, siyā na vattabbaṁ—“hetu ceva sahetukañcā”tipi, “sahetukañceva na ca hetū”tipi. </span></div><p><div class=verse-container id=vb4:131.15><span>Samudayasaccaṁ hetu ceva hetusampayuttañca. </span></div><p><div class=verse-container id=vb4:131.16><span>Nirodhasaccaṁ na vattabbaṁ—</span></div><p><div class=verse-container id=vb4:131.17><span>“hetu ceva hetusampayuttañcā”tipi, “hetusampayuttañceva na ca hetū”tipi. </span></div><p><div class=verse-container id=vb4:131.18><span>Maggasaccaṁ siyā hetu ceva hetusampayuttañca, siyā hetusampayuttañceva na ca hetu. </span></div><p><div class=verse-container id=vb4:131.19><span>Dukkhasaccaṁ siyā hetu ceva hetusampayuttañca, siyā hetusampayuttañceva na ca hetu, siyā na vattabbaṁ—“hetu ceva hetusampayuttañcā”tipi, “hetusampayuttañceva na ca hetū”tipi. </span></div><p><div class=verse-container id=vb4:131.20><span>Nirodhasaccaṁ na hetuahetukaṁ. </span></div><p><div class=verse-container id=vb4:131.21><span>Samudayasaccaṁ na vattabbaṁ—</span></div><p><div class=verse-container id=vb4:131.22><span>“na hetusahetukan”tipi, “na hetuahetukan”tipi. </span></div><p><div class=verse-container id=vb4:131.23><span>Maggasaccaṁ siyā na hetusahetukaṁ, siyā na vattabbaṁ—“na hetusahetukan”tipi, “na hetuahetukan”tipi. </span></div><p><div class=verse-container id=vb4:131.24><span>Dukkhasaccaṁ siyā na hetusahetukaṁ, siyā na hetuahetukaṁ, siyā na vattabbaṁ—“na hetusahetukan”tipi, “na hetuahetukan”tipi. </span></div><p><div class=verse-container id=vb4:132.0><span>3.2.2. Cūḷantaraduka </span></div><p><div class=verse-container id=vb4:132.1><span>Tīṇi saccāni sappaccayā. </span></div><p><div class=verse-container id=vb4:132.2><span>Nirodhasaccaṁ appaccayaṁ. </span></div><p><div class=verse-container id=vb4:132.3><span>Tīṇi saccāni saṅkhatā. </span></div><p><div class=verse-container id=vb4:132.4><span>Nirodhasaccaṁ asaṅkhataṁ. </span></div><p><div class=verse-container id=vb4:132.5><span>Tīṇi saccāni anidassanā. </span></div><p><div class=verse-container id=vb4:132.6><span>Dukkhasaccaṁ siyā sanidassanaṁ, siyā anidassanaṁ. </span></div><p><div class=verse-container id=vb4:132.7><span>Tīṇi saccāni appaṭighā. </span></div><p><div class=verse-container id=vb4:132.8><span>Dukkhasaccaṁ siyā sappaṭighaṁ, siyā appaṭighaṁ. </span></div><p><div class=verse-container id=vb4:132.9><span>Tīṇi saccāni arūpāni. </span></div><p><div class=verse-container id=vb4:132.10><span>Dukkhasaccaṁ siyā rūpaṁ, siyā arūpaṁ. </span></div><p><div class=verse-container id=vb4:132.11><span>Dve saccā lokiyā. </span></div><p><div class=verse-container id=vb4:132.12><span>Dve saccā lokuttarā; </span></div><p><div class=verse-container id=vb4:132.13><span>kenaci viññeyyā, kenaci na viññeyyā. </span></div><p><div class=verse-container id=vb4:133.0><span>3.2.3. Āsavagocchaka </span></div><p><div class=verse-container id=vb4:133.1><span>Samudayasaccaṁ āsavo. </span></div><p><div class=verse-container id=vb4:133.2><span>Dve saccā no āsavā. </span></div><p><div class=verse-container id=vb4:133.3><span>Dukkhasaccaṁ siyā āsavo, siyā no āsavo. </span></div><p><div class=verse-container id=vb4:133.4><span>Dve saccā sāsavā. </span></div><p><div class=verse-container id=vb4:133.5><span>Dve saccā anāsavā. </span></div><p><div class=verse-container id=vb4:133.6><span>Samudayasaccaṁ āsavasampayuttaṁ. </span></div><p><div class=verse-container id=vb4:133.7><span>Dve saccā āsavavippayuttā. </span></div><p><div class=verse-container id=vb4:133.8><span>Dukkhasaccaṁ siyā āsavasampayuttaṁ, siyā āsavavippayuttaṁ. </span></div><p><div class=verse-container id=vb4:133.9><span>Samudayasaccaṁ āsavo ceva sāsavañca. </span></div><p><div class=verse-container id=vb4:133.10><span>Dve saccā na vattabbā—</span></div><p><div class=verse-container id=vb4:133.11><span>“āsavā ceva sāsavā cā”tipi, “sāsavā ceva no ca āsavā”tipi. </span></div><p><div class=verse-container id=vb4:133.12><span>Dukkhasaccaṁ siyā āsavo ceva sāsavañca, siyā sāsavañceva no ca āsavo. </span></div><p><div class=verse-container id=vb4:133.13><span>Samudayasaccaṁ āsavo ceva āsavasampayuttañca. </span></div><p><div class=verse-container id=vb4:133.14><span>Dve saccā na vattabbā—</span></div><p><div class=verse-container id=vb4:133.15><span>“āsavā ceva āsavasampayuttā cā”tipi, “āsavasampayuttā ceva no ca āsavā”tipi. </span></div><p><div class=verse-container id=vb4:133.16><span>Dukkhasaccaṁ siyā āsavo ceva āsavasampayuttañca, siyā āsavasampayuttañceva no ca āsavo, siyā na vattabbaṁ—“āsavo ceva āsavasampayuttañcā”tipi, “āsavasampayuttañceva no ca āsavo”tipi. </span></div><p><div class=verse-container id=vb4:133.17><span>Dve saccā āsavavippayuttaanāsavā. </span></div><p><div class=verse-container id=vb4:133.18><span>Samudayasaccaṁ na vattabbaṁ—</span></div><p><div class=verse-container id=vb4:133.19><span>“āsavavippayuttasāsavan”tipi, “āsavavippayuttaanāsavan”tipi. </span></div><p><div class=verse-container id=vb4:133.20><span>Dukkhasaccaṁ siyā āsavavippayuttasāsavaṁ, siyā na vattabbaṁ—“āsavavippayuttasāsavan”tipi, “āsavavippayuttaanāsavan”tipi. </span></div><p><div class=verse-container id=vb4:134.0><span>3.2.4. Saṁyojanagocchaka </span></div><p><div class=verse-container id=vb4:134.1><span>Samudayasaccaṁ saṁyojanaṁ. </span></div><p><div class=verse-container id=vb4:134.2><span>Dve saccā no saṁyojanā. </span></div><p><div class=verse-container id=vb4:134.3><span>Dukkhasaccaṁ siyā saṁyojanaṁ, siyā no saṁyojanaṁ. </span></div><p><div class=verse-container id=vb4:134.4><span>Dve saccā saṁyojaniyā. </span></div><p><div class=verse-container id=vb4:134.5><span>Dve saccā asaṁyojaniyā. </span></div><p><div class=verse-container id=vb4:134.6><span>Samudayasaccaṁ saṁyojanasampayuttaṁ. </span></div><p><div class=verse-container id=vb4:134.7><span>Dve saccā saṁyojanavippayuttā. </span></div><p><div class=verse-container id=vb4:134.8><span>Dukkhasaccaṁ siyā saṁyojanasampayuttaṁ, siyā saṁyojanavippayuttaṁ. </span></div><p><div class=verse-container id=vb4:134.9><span>Samudayasaccaṁ saṁyojanañceva saṁyojaniyañca. </span></div><p><div class=verse-container id=vb4:134.10><span>Dve saccā na vattabbā—</span></div><p><div class=verse-container id=vb4:134.11><span>“saṁyojanā ceva saṁyojaniyā cā”tipi, “saṁyojaniyā ceva no ca saṁyojanā”tipi. </span></div><p><div class=verse-container id=vb4:134.12><span>Dukkhasaccaṁ siyā saṁyojanañceva saṁyojaniyañca, siyā saṁyojaniyañceva no ca saṁyojanaṁ. </span></div><p><div class=verse-container id=vb4:134.13><span>Samudayasaccaṁ saṁyojanañceva saṁyojanasampayuttañca. </span></div><p><div class=verse-container id=vb4:134.14><span>Dve saccā na vattabbā—</span></div><p><div class=verse-container id=vb4:134.15><span>“saṁyojanā ceva saṁyojanasampayuttā cā”tipi, “saṁyojanasampayuttā ceva no ca saṁyojanā”tipi. </span></div><p><div class=verse-container id=vb4:134.16><span>Dukkhasaccaṁ siyā saṁyojanañceva saṁyojanasampayuttañca, siyā saṁyojanasampayuttañceva no ca saṁyojanaṁ, siyā na vattabbaṁ—“saṁyojanañceva saṁyojanasampayuttañcā”tipi, “saṁyojanasampayuttañceva no ca saṁyojanan”tipi. </span></div><p><div class=verse-container id=vb4:134.17><span>Dve saccā saṁyojanavippayuttaasaṁyojaniyā. </span></div><p><div class=verse-container id=vb4:134.18><span>Samudayasaccaṁ na vattabbaṁ—</span></div><p><div class=verse-container id=vb4:134.19><span>“saṁyojanavippayuttasaṁyojaniyan”tipi, “saṁyojanavippayuttaasaṁyojaniyan”tipi. </span></div><p><div class=verse-container id=vb4:134.20><span>Dukkhasaccaṁ siyā saṁyojanavippayuttasaṁyojaniyaṁ, siyā na vattabbaṁ—“saṁyojanavippayuttasaṁyojaniyan”tipi, “saṁyojanavippayuttaasaṁyojaniyan”tipi. </span></div><p><div class=verse-container id=vb4:135.0><span>3.2.5. Ganthagocchaka </span></div><p><div class=verse-container id=vb4:135.1><span>Samudayasaccaṁ gantho. </span></div><p><div class=verse-container id=vb4:135.2><span>Dve saccā no ganthā. </span></div><p><div class=verse-container id=vb4:135.3><span>Dukkhasaccaṁ siyā gantho, siyā no gantho. </span></div><p><div class=verse-container id=vb4:135.4><span>Dve saccā ganthaniyā. </span></div><p><div class=verse-container id=vb4:135.5><span>Dve saccā aganthaniyā. </span></div><p><div class=verse-container id=vb4:135.6><span>Dve saccā ganthavippayuttā. </span></div><p><div class=verse-container id=vb4:135.7><span>Dve saccā siyā ganthasampayuttā, siyā ganthavippayuttā. </span></div><p><div class=verse-container id=vb4:135.8><span>Samudayasaccaṁ gantho ceva ganthaniyañca. </span></div><p><div class=verse-container id=vb4:135.9><span>Dve saccā na vattabbā—</span></div><p><div class=verse-container id=vb4:135.10><span>“ganthā ceva ganthaniyā cā”tipi, “ganthaniyā ceva no ca ganthā”tipi. </span></div><p><div class=verse-container id=vb4:135.11><span>Dukkhasaccaṁ siyā gantho ceva ganthaniyañca, siyā ganthaniyañceva no ca gantho. </span></div><p><div class=verse-container id=vb4:135.12><span>Samudayasaccaṁ gantho ceva ganthasampayuttañca, siyā na vattabbaṁ—“gantho ceva ganthasampayuttañcā”tipi, “ganthasampayuttañceva no ca gantho”tipi. </span></div><p><div class=verse-container id=vb4:135.13><span>Dve saccā na vattabbā—</span></div><p><div class=verse-container id=vb4:135.14><span>“ganthā ceva ganthasampayuttā cā”tipi, “ganthasampayuttā ceva no ca gantho”tipi. </span></div><p><div class=verse-container id=vb4:135.15><span>Dukkhasaccaṁ siyā gantho ceva ganthasampayuttañca, siyā ganthasampayuttañceva no ca gantho, siyā na vattabbaṁ—“gantho ceva ganthasampayuttañcā”tipi, “ganthasampayuttañceva no ca gantho”tipi. </span></div><p><div class=verse-container id=vb4:135.16><span>Dve saccā ganthavippayuttaaganthaniyā. </span></div><p><div class=verse-container id=vb4:135.17><span>Dve saccā siyā ganthavippayuttaganthaniyā, siyā na vattabbā—“ganthavippayuttaganthaniyā”tipi, “ganthavippayuttaaganthaniyā”tipi. </span></div><p><div class=verse-container id=vb4:136.0><span>4.3.2.6. Oghayoganīvaraṇagocchaka </span></div><p><div class=verse-container id=vb4:136.1><span>Samudayasaccaṁ ogho …pe… </span></div><p><div class=verse-container id=vb4:136.2><span>yogo …pe… </span></div><p><div class=verse-container id=vb4:136.3><span>nīvaraṇaṁ. </span></div><p><div class=verse-container id=vb4:136.4><span>Dve saccā no nīvaraṇā. </span></div><p><div class=verse-container id=vb4:136.5><span>Dukkhasaccaṁ siyā nīvaraṇaṁ, siyā no nīvaraṇaṁ. </span></div><p><div class=verse-container id=vb4:136.6><span>Dve saccā nīvaraṇiyā dve saccā anīvaraṇiyā. </span></div><p><div class=verse-container id=vb4:136.7><span>Samudayasaccaṁ nīvaraṇasampayuttaṁ. </span></div><p><div class=verse-container id=vb4:136.8><span>Dve saccā nīvaraṇavippayuttā. </span></div><p><div class=verse-container id=vb4:136.9><span>Dukkhasaccaṁ siyā nīvaraṇasampayuttaṁ, siyā nīvaraṇavippayuttaṁ. </span></div><p><div class=verse-container id=vb4:136.10><span>Samudayasaccaṁ nīvaraṇañceva nīvaraṇiyañca. </span></div><p><div class=verse-container id=vb4:136.11><span>Dve saccā na vattabbā—</span></div><p><div class=verse-container id=vb4:136.12><span>“nīvaraṇā ceva nīvaraṇiyā cā”tipi, “nīvaraṇiyā ceva no ca nīvaraṇā”tipi. </span></div><p><div class=verse-container id=vb4:136.13><span>Dukkhasaccaṁ siyā nīvaraṇañceva nīvaraṇiyañca, siyā nīvaraṇiyañceva no ca nīvaraṇaṁ. </span></div><p><div class=verse-container id=vb4:136.14><span>Samudayasaccaṁ nīvaraṇañceva nīvaraṇasampayuttañca. </span></div><p><div class=verse-container id=vb4:136.15><span>Dve saccā na vattabbā—</span></div><p><div class=verse-container id=vb4:136.16><span>“nīvaraṇā ceva nīvaraṇasampayuttā cā”tipi, “nīvaraṇasampayuttā ceva no ca nīvaraṇā”tipi. </span></div><p><div class=verse-container id=vb4:136.17><span>Dukkhasaccaṁ siyā nīvaraṇañceva nīvaraṇasampayuttañca, siyā nīvaraṇasampayuttañceva no ca nīvaraṇaṁ, siyā na vattabbaṁ—“nīvaraṇañceva nīvaraṇasampayuttañcā”tipi, “nīvaraṇasampayuttañceva no ca nīvaraṇan”tipi. </span></div><p><div class=verse-container id=vb4:136.18><span>Dve saccā nīvaraṇavippayuttaanīvaraṇiyā. </span></div><p><div class=verse-container id=vb4:136.19><span>Samudayasaccaṁ na vattabbaṁ—</span></div><p><div class=verse-container id=vb4:136.20><span>“nīvaraṇavippayuttanīvaraṇiyan”tipi, “nīvaraṇavippayuttaanīvaraṇiyan”tipi. </span></div><p><div class=verse-container id=vb4:136.21><span>Dukkhasaccaṁ siyā nīvaraṇavippayuttanīvaraṇiyaṁ, siyā na vattabbaṁ—“nīvaraṇavippayuttanīvaraṇiyan”tipi, “nīvaraṇavippayuttaanīvaraṇiyan”tipi. </span></div><p><div class=verse-container id=vb4:137.0><span>3.2.9. Parāmāsagocchaka </span></div><p><div class=verse-container id=vb4:137.1><span>Tīṇi saccāni no parāmāsā. </span></div><p><div class=verse-container id=vb4:137.2><span>Dukkhasaccaṁ siyā parāmāso, siyā no parāmāso. </span></div><p><div class=verse-container id=vb4:137.3><span>Dve saccā parāmaṭṭhā. </span></div><p><div class=verse-container id=vb4:137.4><span>Dve saccā aparāmaṭṭhā. </span></div><p><div class=verse-container id=vb4:137.5><span>Dve saccā parāmāsavippayuttā. </span></div><p><div class=verse-container id=vb4:137.6><span>Samudayasaccaṁ siyā parāmāsasampayuttaṁ, siyā parāmāsavippayuttaṁ. </span></div><p><div class=verse-container id=vb4:137.7><span>Dukkhasaccaṁ siyā parāmāsasampayuttaṁ, siyā parāmāsavippayuttaṁ, siyā na vattabbaṁ—“parāmāsasampayuttan”tipi, “parāmāsavippayuttan”tipi. </span></div><p><div class=verse-container id=vb4:137.8><span>Samudayasaccaṁ na vattabbaṁ—</span></div><p><div class=verse-container id=vb4:137.9><span>“parāmāso ceva parāmaṭṭhañcā”ti, parāmaṭṭhañceva no ca parāmāso. </span></div><p><div class=verse-container id=vb4:137.10><span>Dve saccā na vattabbā—</span></div><p><div class=verse-container id=vb4:137.11><span>“parāmāsā ceva parāmaṭṭhā cā”tipi, “parāmaṭṭhā ceva no ca parāmāsā”tipi. </span></div><p><div class=verse-container id=vb4:137.12><span>Dukkhasaccaṁ siyā parāmāso ceva parāmaṭṭhañca, siyā parāmaṭṭhañceva no ca parāmāso. </span></div><p><div class=verse-container id=vb4:137.13><span>Dve saccā parāmāsavippayuttaaparāmaṭṭhā. </span></div><p><div class=verse-container id=vb4:137.14><span>Dve saccā siyā parāmāsavippayuttaparāmaṭṭhā, siyā na vattabbā—“parāmāsavippayuttaparāmaṭṭhā”tipi, “parāmāsavippayuttaaparāmaṭṭhā”tipi. </span></div><p><div class=verse-container id=vb4:138.0><span>3.2.10. Mahantaraduka </span></div><p><div class=verse-container id=vb4:138.1><span>Dve saccā sārammaṇā. </span></div><p><div class=verse-container id=vb4:138.2><span>Nirodhasaccaṁ anārammaṇaṁ. </span></div><p><div class=verse-container id=vb4:138.3><span>Dukkhasaccaṁ siyā sārammaṇaṁ, siyā anārammaṇaṁ. </span></div><p><div class=verse-container id=vb4:138.4><span>Tīṇi saccāni no cittā. </span></div><p><div class=verse-container id=vb4:138.5><span>Dukkhasaccaṁ siyā cittaṁ, siyā no cittaṁ. </span></div><p><div class=verse-container id=vb4:138.6><span>Dve saccā cetasikā. </span></div><p><div class=verse-container id=vb4:138.7><span>Nirodhasaccaṁ acetasikaṁ. </span></div><p><div class=verse-container id=vb4:138.8><span>Dukkhasaccaṁ siyā cetasikaṁ, siyā acetasikaṁ. </span></div><p><div class=verse-container id=vb4:138.9><span>Dve saccā cittasampayuttā. </span></div><p><div class=verse-container id=vb4:138.10><span>Nirodhasaccaṁ cittavippayuttaṁ. </span></div><p><div class=verse-container id=vb4:138.11><span>Dukkhasaccaṁ siyā cittasampayuttaṁ, siyā cittavippayuttaṁ, siyā na vattabbaṁ—“cittena sampayuttan”tipi, “cittena vippayuttan”tipi. </span></div><p><div class=verse-container id=vb4:138.12><span>Dve saccā cittasaṁsaṭṭhā. </span></div><p><div class=verse-container id=vb4:138.13><span>Nirodhasaccaṁ cittavisaṁsaṭṭhaṁ. </span></div><p><div class=verse-container id=vb4:138.14><span>Dukkhasaccaṁ siyā cittasaṁsaṭṭhaṁ, siyā cittavisaṁsaṭṭhaṁ, siyā na vattabbaṁ—“cittena saṁsaṭṭhan”tipi, “cittena visaṁsaṭṭhan”tipi. </span></div><p><div class=verse-container id=vb4:138.15><span>Dve saccā cittasamuṭṭhānā. </span></div><p><div class=verse-container id=vb4:138.16><span>Nirodhasaccaṁ no cittasamuṭṭhānaṁ. </span></div><p><div class=verse-container id=vb4:138.17><span>Dukkhasaccaṁ siyā cittasamuṭṭhānaṁ, siyā no cittasamuṭṭhānaṁ. </span></div><p><div class=verse-container id=vb4:138.18><span>Dve saccā cittasahabhuno. </span></div><p><div class=verse-container id=vb4:138.19><span>Nirodhasaccaṁ no cittasahabhū. </span></div><p><div class=verse-container id=vb4:138.20><span>Dukkhasaccaṁ siyā cittasahabhū, siyā no cittasahabhū. </span></div><p><div class=verse-container id=vb4:138.21><span>Dve saccā cittānuparivattino. </span></div><p><div class=verse-container id=vb4:138.22><span>Nirodhasaccaṁ no cittānuparivatti. </span></div><p><div class=verse-container id=vb4:138.23><span>Dukkhasaccaṁ siyā cittānuparivatti, siyā no cittānuparivatti. </span></div><p><div class=verse-container id=vb4:138.24><span>Dve saccā cittasaṁsaṭṭhasamuṭṭhānā. </span></div><p><div class=verse-container id=vb4:138.25><span>Nirodhasaccaṁ no cittasaṁsaṭṭhasamuṭṭhānaṁ. </span></div><p><div class=verse-container id=vb4:138.26><span>Dukkhasaccaṁ siyā cittasaṁsaṭṭhasamuṭṭhānaṁ, siyā no cittasaṁsaṭṭhasamuṭṭhānaṁ. </span></div><p><div class=verse-container id=vb4:138.27><span>Dve saccā cittasaṁsaṭṭhasamuṭṭhānasahabhuno. </span></div><p><div class=verse-container id=vb4:138.28><span>Nirodhasaccaṁ no cittasaṁsaṭṭhasamuṭṭhānasahabhū. </span></div><p><div class=verse-container id=vb4:138.29><span>Dukkhasaccaṁ siyā cittasaṁsaṭṭhasamuṭṭhānasahabhū, siyā no cittasaṁsaṭṭhasamuṭṭhānasahabhū. </span></div><p><div class=verse-container id=vb4:138.30><span>Dve saccā cittasaṁsaṭṭhasamuṭṭhānānuparivattino. </span></div><p><div class=verse-container id=vb4:138.31><span>Nirodhasaccaṁ no cittasaṁsaṭṭhasamuṭṭhānānuparivatti. </span></div><p><div class=verse-container id=vb4:138.32><span>Dukkhasaccaṁ siyā cittasaṁsaṭṭhasamuṭṭhānānuparivatti, siyā no cittasaṁsaṭṭhasamuṭṭhānānuparivatti. </span></div><p><div class=verse-container id=vb4:139.1><span>Tīṇi saccāni bāhirā. </span></div><p><div class=verse-container id=vb4:139.2><span>Dukkhasaccaṁ siyā ajjhattaṁ, siyā bāhiraṁ. </span></div><p><div class=verse-container id=vb4:139.3><span>Tīṇi saccāni no upādā. </span></div><p><div class=verse-container id=vb4:139.4><span>Dukkhasaccaṁ siyā upādā, siyā no upādā. </span></div><p><div class=verse-container id=vb4:139.5><span>Tīṇi saccāni anupādinnā. </span></div><p><div class=verse-container id=vb4:139.6><span>Dukkhasaccaṁ siyā upādinnaṁ, siyā anupādinnaṁ. </span></div><p><div class=verse-container id=vb4:140.0><span>3.2.11. Upādānagocchaka </span></div><p><div class=verse-container id=vb4:140.1><span>Samudayasaccaṁ upādānaṁ. </span></div><p><div class=verse-container id=vb4:140.2><span>Dve saccā no upādānā. </span></div><p><div class=verse-container id=vb4:140.3><span>Dukkhasaccaṁ siyā upādānaṁ, siyā no upādānaṁ. </span></div><p><div class=verse-container id=vb4:140.4><span>Dve saccā upādāniyā. </span></div><p><div class=verse-container id=vb4:140.5><span>Dve saccā anupādāniyā. </span></div><p><div class=verse-container id=vb4:140.6><span>Dve saccā upādānavippayuttā. </span></div><p><div class=verse-container id=vb4:140.7><span>Dve saccā siyā upādānasampayuttā, siyā upādānavippayuttā. </span></div><p><div class=verse-container id=vb4:140.8><span>Samudayasaccaṁ upādānañceva upādāniyañca. </span></div><p><div class=verse-container id=vb4:140.9><span>Dve saccā na vattabbā—</span></div><p><div class=verse-container id=vb4:140.10><span>“upādānā ceva upādāniyā cā”tipi, “upādāniyā ceva no ca upādānā”tipi. </span></div><p><div class=verse-container id=vb4:140.11><span>Dukkhasaccaṁ siyā upādānañceva upādāniyañca, siyā upādāniyañceva no ca upādānaṁ. </span></div><p><div class=verse-container id=vb4:140.12><span>Samudayasaccaṁ siyā upādānañceva upādānasampayuttañca, siyā na vattabbaṁ—“upādānañceva upādānasampayuttañcā”tipi, “upādānasampayuttañceva no ca upādānan”tipi. </span></div><p><div class=verse-container id=vb4:140.13><span>Dve saccā na vattabbā—</span></div><p><div class=verse-container id=vb4:140.14><span>“upādānā ceva upādānasampayuttā cā”tipi, “upādānasampayuttā ceva no ca upādānā”tipi. </span></div><p><div class=verse-container id=vb4:140.15><span>Dukkhasaccaṁ siyā upādānañceva upādānasampayuttañca, siyā upādānasampayuttañceva no ca upādānaṁ, siyā na vattabbaṁ—“upādānañceva upādānasampayuttañcā”tipi, “upādānasampayuttañceva no ca upādānan”tipi. </span></div><p><div class=verse-container id=vb4:140.16><span>Dve saccā upādānavippayuttaanupādāniyā. </span></div><p><div class=verse-container id=vb4:140.17><span>Dve saccā siyā upādānavippayuttaupādāniyā, siyā na vattabbā—“upādānavippayuttaupādāniyā”tipi, “upādānavippayuttaanupādāniyā”tipi. </span></div><p><div class=verse-container id=vb4:141.0><span>3.2.12. Kilesagocchaka </span></div><p><div class=verse-container id=vb4:141.1><span>Samudayasaccaṁ kileso. </span></div><p><div class=verse-container id=vb4:141.2><span>Dve saccā no kilesā. </span></div><p><div class=verse-container id=vb4:141.3><span>Dukkhasaccaṁ siyā kileso, siyā no kileso. </span></div><p><div class=verse-container id=vb4:141.4><span>Dve saccā saṅkilesikā. </span></div><p><div class=verse-container id=vb4:141.5><span>Dve saccā asaṅkilesikā. </span></div><p><div class=verse-container id=vb4:141.6><span>Samudayasaccaṁ saṅkiliṭṭhaṁ. </span></div><p><div class=verse-container id=vb4:141.7><span>Dve saccā asaṅkiliṭṭhā. </span></div><p><div class=verse-container id=vb4:141.8><span>Dukkhasaccaṁ siyā saṅkiliṭṭhaṁ, siyā asaṅkiliṭṭhaṁ. </span></div><p><div class=verse-container id=vb4:141.9><span>Samudayasaccaṁ kilesasampayuttaṁ. </span></div><p><div class=verse-container id=vb4:141.10><span>Dve saccā kilesavippayuttā. </span></div><p><div class=verse-container id=vb4:141.11><span>Dukkhasaccaṁ siyā kilesasampayuttaṁ, siyā kilesavippayuttaṁ. </span></div><p><div class=verse-container id=vb4:141.12><span>Samudayasaccaṁ kileso ceva saṅkilesikañca. </span></div><p><div class=verse-container id=vb4:141.13><span>Dve saccā na vattabbā—</span></div><p><div class=verse-container id=vb4:141.14><span>“kilesā ceva saṅkilesikā cā”tipi, “saṅkilesikā ceva no ca kilesā”tipi. </span></div><p><div class=verse-container id=vb4:141.15><span>Dukkhasaccaṁ siyā kileso ceva saṅkilesikañca, siyā saṅkilesikañceva no ca kileso. </span></div><p><div class=verse-container id=vb4:141.16><span>Samudayasaccaṁ kileso ceva saṅkiliṭṭhañca. </span></div><p><div class=verse-container id=vb4:141.17><span>Dve saccā na vattabbā—</span></div><p><div class=verse-container id=vb4:141.18><span>“kilesā ceva saṅkiliṭṭhā cā”tipi, “saṅkiliṭṭhā ceva no ca kilesā”tipi. </span></div><p><div class=verse-container id=vb4:141.19><span>Dukkhasaccaṁ siyā kileso ceva saṅkiliṭṭhañca, siyā saṅkiliṭṭhañceva no ca kileso, siyā na vattabbaṁ—“kileso ceva saṅkiliṭṭhañcā”tipi, “saṅkiliṭṭhañceva no ca kileso”tipi. </span></div><p><div class=verse-container id=vb4:141.20><span>Samudayasaccaṁ kileso ceva kilesasampayuttañca. </span></div><p><div class=verse-container id=vb4:141.21><span>Dve saccā na vattabbā—</span></div><p><div class=verse-container id=vb4:141.22><span>“kilesā ceva kilesasampayuttā cā”tipi, “kilesasampayuttā ceva no ca kilesā”tipi. </span></div><p><div class=verse-container id=vb4:141.23><span>Dukkhasaccaṁ siyā kileso ceva kilesasampayuttañca, siyā kilesasampayuttañceva no ca kileso, siyā na vattabbaṁ—“kileso ceva kilesasampayuttañcā”tipi, “kilesasampayuttañceva no ca kileso”tipi. </span></div><p><div class=verse-container id=vb4:141.24><span>Dve saccā kilesavippayuttaasaṅkilesikā. </span></div><p><div class=verse-container id=vb4:141.25><span>Samudayasaccaṁ na vattabbaṁ—</span></div><p><div class=verse-container id=vb4:141.26><span>“kilesavippayuttasaṅkilesikan”tipi, “kilesavippayuttaasaṅkilesikan”tipi. </span></div><p><div class=verse-container id=vb4:141.27><span>Dukkhasaccaṁ siyā kilesavippayuttasaṅkilesikaṁ, siyā na vattabbaṁ—“kilesavippayuttasaṅkilesikan”tipi, “kilesavippayuttaasaṅkilesikan”tipi. </span></div><p><div class=verse-container id=vb4:142.0><span>3.2.13. Piṭṭhiduka </span></div><p><div class=verse-container id=vb4:142.1><span>Dve saccā na dassanena pahātabbā. </span></div><p><div class=verse-container id=vb4:142.2><span>Dve saccā siyā dassanena pahātabbā, siyā na dassanena pahātabbā. </span></div><p><div class=verse-container id=vb4:142.3><span>Dve saccā na bhāvanāya pahātabbā. </span></div><p><div class=verse-container id=vb4:142.4><span>Dve saccā siyā bhāvanāya pahātabbā, siyā na bhāvanāya pahātabbā. </span></div><p><div class=verse-container id=vb4:142.5><span>Dve saccā na dassanena pahātabbahetukā. </span></div><p><div class=verse-container id=vb4:142.6><span>Dve saccā siyā dassanena pahātabbahetukā, siyā na dassanena pahātabbahetukā. </span></div><p><div class=verse-container id=vb4:142.7><span>Dve saccā na bhāvanāya pahātabbahetukā. </span></div><p><div class=verse-container id=vb4:142.8><span>Dve saccā siyā bhāvanāya pahātabbahetukā, siyā na bhāvanāya pahātabbahetukā. </span></div><p><div class=verse-container id=vb4:142.9><span>Samudayasaccaṁ savitakkaṁ. </span></div><p><div class=verse-container id=vb4:142.10><span>Nirodhasaccaṁ avitakkaṁ. </span></div><p><div class=verse-container id=vb4:142.11><span>Dve saccā siyā savitakkā, siyā avitakkā. </span></div><p><div class=verse-container id=vb4:142.12><span>Samudayasaccaṁ savicāraṁ. </span></div><p><div class=verse-container id=vb4:142.13><span>Nirodhasaccaṁ avicāraṁ. </span></div><p><div class=verse-container id=vb4:142.14><span>Dve saccā siyā savicārā, siyā avicārā. </span></div><p><div class=verse-container id=vb4:142.15><span>Nirodhasaccaṁ appītikaṁ. </span></div><p><div class=verse-container id=vb4:142.16><span>Tīṇi saccāni siyā sappītikā, siyā appītikā. </span></div><p><div class=verse-container id=vb4:142.17><span>Nirodhasaccaṁ na pītisahagataṁ. </span></div><p><div class=verse-container id=vb4:142.18><span>Tīṇi saccāni siyā pītisahagatā, siyā na pītisahagatā. </span></div><p><div class=verse-container id=vb4:142.19><span>Nirodhasaccaṁ na sukhasahagataṁ. </span></div><p><div class=verse-container id=vb4:142.20><span>Tīṇi saccāni siyā sukhasahagatā, siyā na sukhasahagatā. </span></div><p><div class=verse-container id=vb4:142.21><span>Nirodhasaccaṁ na upekkhāsahagataṁ. </span></div><p><div class=verse-container id=vb4:142.22><span>Tīṇi saccāni siyā upekkhāsahagatā, siyā na upekkhāsahagatā. </span></div><p><div class=verse-container id=vb4:143.1><span>Samudayasaccaṁ kāmāvacaraṁ. </span></div><p><div class=verse-container id=vb4:143.2><span>Dve saccā na kāmāvacarā. </span></div><p><div class=verse-container id=vb4:143.3><span>Dukkhasaccaṁ siyā kāmāvacaraṁ, siyā na kāmāvacaraṁ. </span></div><p><div class=verse-container id=vb4:143.4><span>Tīṇi saccāni na rūpāvacarā. </span></div><p><div class=verse-container id=vb4:143.5><span>Dukkhasaccaṁ siyā rūpāvacaraṁ, siyā na rūpāvacaraṁ. </span></div><p><div class=verse-container id=vb4:143.6><span>Tīṇi saccāni na arūpāvacarā. </span></div><p><div class=verse-container id=vb4:143.7><span>Dukkhasaccaṁ siyā arūpāvacaraṁ, siyā na arūpāvacaraṁ. </span></div><p><div class=verse-container id=vb4:143.8><span>Dve saccā pariyāpannā. </span></div><p><div class=verse-container id=vb4:143.9><span>Dve saccā apariyāpannā. </span></div><p><div class=verse-container id=vb4:143.10><span>Maggasaccaṁ niyyānikaṁ. </span></div><p><div class=verse-container id=vb4:143.11><span>Tīṇi saccāni aniyyānikā. </span></div><p><div class=verse-container id=vb4:143.12><span>Maggasaccaṁ niyataṁ. </span></div><p><div class=verse-container id=vb4:143.13><span>Nirodhasaccaṁ aniyataṁ. </span></div><p><div class=verse-container id=vb4:143.14><span>Dve saccā siyā niyatā, siyā aniyatā. </span></div><p><div class=verse-container id=vb4:143.15><span>Dve saccā sauttarā. </span></div><p><div class=verse-container id=vb4:143.16><span>Dve saccā anuttarā. </span></div><p><div class=verse-container id=vb4:143.17><span>Samudayasaccaṁ saraṇaṁ. </span></div><p><div class=verse-container id=vb4:143.18><span>Dve saccā araṇā. </span></div><p><div class=verse-container id=vb4:143.19><span>Dukkhasaccaṁ siyā saraṇaṁ, siyā araṇanti. </span></div><p><div class=verse-container id=vb4:144.1><span>Pañhāpucchakaṁ. </span></div><p><div class=verse-container id=vb4:145.1><span>Saccavibhaṅgo niṭṭhito. </span></div><div class=flex-between><a href=/canon/en/pli/ms/abhidhamma/vb/vb0003.html>Previous</a><a href=/canon/en/pli/ms/abhidhamma/vb/vb0005.html>Next</a></div></main><footer class="container footer"><small><a href=/about/>Contact info</a></small></footer><script src=/static/canon/js/theme.js></script><script src=/static/canon/js/author_toggle.js></script>