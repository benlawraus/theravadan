<!DOCTYPE html>
<html lang="en" prefix="og: http://ogp.me/ns#">
<head>
  <meta charset="UTF-8" />
  <title>ms &raquo; sutta &raquo; kn &raquo; mnd &raquo; Mahāniddesa | Theravadan</title>
  <link rel="stylesheet" href="/static/JetBrains-Mono.css" />
  <link rel="stylesheet" href="/static/m-dark-mod.css" />
  <link rel="stylesheet" href="/static/authorcolors.css" />
  <link rel="icon" href="/images/favicon.jpeg" type="image/jpeg" />
  <link rel="canonical" href="/pages/mndy00gz.html" />
  <meta name="viewport" content="width=device-width, initial-scale=1.0" />
  <meta property="og:site_name" content="Theravadan" />
  <meta property="og:title" content="Mahāniddesa" />
  <meta name="twitter:title" content="Mahāniddesa" />
  <meta property="og:url" content="/pages/mndy00gz.html" />
  <meta property="og:description" content="Aṭṭhakavagga 14. Tuvaṭakasuttaniddesa Atha tuvaṭakasuttaniddesaṁ vakkhati— **Pucchāmi taṁ ādiccabandhu,** **Vivekaṁ santipadañca mahesi;** **Kathaṁ disvā nibbāti bhikkhu,** **Anupādiyāno lokasmiṁ kiñci.** **Pucchāmi taṁ ādiccabandhū**ti. **Pucchā**ti tisso pucchā— adiṭṭhajotanā pucchā, diṭṭhasaṁsandanā pucchā, vimaticchedanā pucchā. Katamā adiṭṭhajotanā pucchā? Pakatiyā lakkhaṇaṁ aññātaṁ hoti adiṭṭha …" />
  <meta name="twitter:description" content="Aṭṭhakavagga 14. Tuvaṭakasuttaniddesa Atha tuvaṭakasuttaniddesaṁ vakkhati— **Pucchāmi taṁ ādiccabandhu,** **Vivekaṁ santipadañca mahesi;** **Kathaṁ disvā nibbāti bhikkhu,** **Anupādiyāno lokasmiṁ kiñci.** **Pucchāmi taṁ ādiccabandhū**ti. **Pucchā**ti tisso pucchā— adiṭṭhajotanā pucchā, diṭṭhasaṁsandanā pucchā, vimaticchedanā pucchā. Katamā adiṭṭhajotanā pucchā? Pakatiyā lakkhaṇaṁ aññātaṁ hoti adiṭṭha …" />
  <meta name="twitter:card" content="summary" />
  <meta property="og:type" content="page" />
</head>
<body>
<header><nav id="navigation">
  <div class="m-container">
    <div class="m-row">
      <a href="/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="/pages/ms-index.html">ms</a> &raquo;
            <a href="/pages/ms-sutta-index.html">sutta</a> &raquo;
            <a href="/pages/ms-sutta-kn-index.html">kn</a> &raquo;
            <a href="/pages/ms-sutta-kn-mnd-index.html">mnd</a> &raquo;
          </span>
          Mahāniddesa
        </h1>
<!-- content -->
<section id="atthakavagga">
<h2><a href="#atthakavagga">Aṭṭhakavagga</a></h2>
<section id="tuvatakasuttaniddesa">
<h3><a href="#tuvatakasuttaniddesa">14. Tuvaṭakasuttaniddesa</a></h3>
<p id="mnd14c1p1">
<span class="pali m-text">Atha tuvaṭakasuttaniddesaṁ vakkhati—</span><br />
</p>
<p id="mnd14c2p1">
<span class="pali m-text">**Pucchāmi taṁ ādiccabandhu,**</span><br />
</p>
<p id="mnd14c2p2">
<span class="pali m-text">**Vivekaṁ santipadañca mahesi;**</span><br />
</p>
<p id="mnd14c2p3">
<span class="pali m-text">**Kathaṁ disvā nibbāti bhikkhu,**</span><br />
</p>
<p id="mnd14c2p4">
<span class="pali m-text">**Anupādiyāno lokasmiṁ kiñci.**</span><br />
</p>
<p id="mnd14c3p1">
<span class="pali m-text">**Pucchāmi taṁ ādiccabandhū**ti.</span><br />
</p>
<p id="mnd14c3p2">
<span class="pali m-text">**Pucchā**ti tisso pucchā—</span><br />
</p>
<p id="mnd14c3p3">
<span class="pali m-text">adiṭṭhajotanā pucchā, diṭṭhasaṁsandanā pucchā, vimaticchedanā pucchā.</span><br />
</p>
<p id="mnd14c3p4">
<span class="pali m-text">Katamā adiṭṭhajotanā pucchā?</span><br />
</p>
<p id="mnd14c3p5">
<span class="pali m-text">Pakatiyā lakkhaṇaṁ aññātaṁ hoti adiṭṭhaṁ atulitaṁ atīritaṁ avibhūtaṁ avibhāvitaṁ, tassa ñāṇāya dassanāya tulanāya tīraṇāya vibhāvanāya pañhaṁ pucchati—</span><br />
</p>
<p id="mnd14c3p6">
<span class="pali m-text">ayaṁ adiṭṭhajotanā pucchā.</span><br />
</p>
<p id="mnd14c3p7">
<span class="pali m-text">Katamā diṭṭhasaṁsandanā pucchā?</span><br />
</p>
<p id="mnd14c3p8">
<span class="pali m-text">Pakatiyā lakkhaṇaṁ ñātaṁ hoti diṭṭhaṁ tulitaṁ tīritaṁ vibhūtaṁ vibhāvitaṁ, aññehi paṇḍitehi saddhiṁ saṁsandanatthāya pañhaṁ pucchati—</span><br />
</p>
<p id="mnd14c3p9">
<span class="pali m-text">ayaṁ diṭṭhasaṁsandanā pucchā.</span><br />
</p>
<p id="mnd14c3p10">
<span class="pali m-text">Katamā vimaticchedanā pucchā?</span><br />
</p>
<p id="mnd14c3p11">
<span class="pali m-text">Pakatiyā saṁsayapakkhando hoti vimatipakkhando dveḷhakajāto, “evaṁ nu kho, na nu kho, kiṁ nu kho, kathaṁ nu kho”ti so vimaticchedanatthāya pañhaṁ pucchati—</span><br />
</p>
<p id="mnd14c3p12">
<span class="pali m-text">ayaṁ vimaticchedanā pucchā.</span><br />
</p>
<p id="mnd14c3p13">
<span class="pali m-text">Imā tisso pucchā.</span><br />
</p>
<p id="mnd14c4p1">
<span class="pali m-text">Aparāpi tisso pucchā—</span><br />
</p>
<p id="mnd14c4p2">
<span class="pali m-text">manussapucchā, amanussapucchā, nimmitapucchā.</span><br />
</p>
<p id="mnd14c4p3">
<span class="pali m-text">Katamā manussapucchā?</span><br />
</p>
<p id="mnd14c4p4">
<span class="pali m-text">Manussā buddhaṁ bhagavantaṁ upasaṅkamitvā pañhaṁ pucchanti, bhikkhū pucchanti, bhikkhuniyo pucchanti, upāsakā pucchanti, upāsikāyo pucchanti, rājāno pucchanti, khattiyā pucchanti, brāhmaṇā pucchanti, vessā pucchanti, suddā pucchanti, gahaṭṭhā pucchanti, pabbajitā pucchanti—</span><br />
</p>
<p id="mnd14c4p5">
<span class="pali m-text">ayaṁ manussapucchā.</span><br />
</p>
<p id="mnd14c4p6">
<span class="pali m-text">Katamā amanussapucchā?</span><br />
</p>
<p id="mnd14c4p7">
<span class="pali m-text">Amanussā buddhaṁ bhagavantaṁ upasaṅkamitvā pañhaṁ pucchanti, nāgā pucchanti, supaṇṇā pucchanti, yakkhā pucchanti, asurā pucchanti, gandhabbā pucchanti, mahārājāno pucchanti, indā pucchanti, brahmāno pucchanti, devatāyo pucchanti—</span><br />
</p>
<p id="mnd14c4p8">
<span class="pali m-text">ayaṁ amanussapucchā.</span><br />
</p>
<p id="mnd14c4p9">
<span class="pali m-text">Katamā nimmitapucchā?</span><br />
</p>
<p id="mnd14c4p10">
<span class="pali m-text">Yaṁ bhagavā rūpaṁ abhinimmināti manomayaṁ sabbaṅgapaccaṅgaṁ ahīnindriyaṁ taṁ so nimmito buddhaṁ bhagavantaṁ upasaṅkamitvā pañhaṁ pucchati, bhagavā tassa visajjeti—</span><br />
</p>
<p id="mnd14c4p11">
<span class="pali m-text">ayaṁ nimmitapucchā.</span><br />
</p>
<p id="mnd14c4p12">
<span class="pali m-text">Imā tisso pucchā.</span><br />
</p>
<p id="mnd14c5p1">
<span class="pali m-text">Aparāpi tisso pucchā—</span><br />
</p>
<p id="mnd14c5p2">
<span class="pali m-text">attatthapucchā, paratthapucchā, ubhayatthapucchā.</span><br />
</p>
<p id="mnd14c5p3">
<span class="pali m-text">Aparāpi tisso pucchā—</span><br />
</p>
<p id="mnd14c5p4">
<span class="pali m-text">diṭṭhadhammikatthapucchā, samparāyikatthapucchā, paramatthapucchā.</span><br />
</p>
<p id="mnd14c5p5">
<span class="pali m-text">Aparāpi tisso pucchā—</span><br />
</p>
<p id="mnd14c5p6">
<span class="pali m-text">anavajjatthapucchā, nikkilesatthapucchā, vodānatthapucchā.</span><br />
</p>
<p id="mnd14c5p7">
<span class="pali m-text">Aparāpi tisso pucchā—</span><br />
</p>
<p id="mnd14c5p8">
<span class="pali m-text">atītapucchā, anāgatapucchā, paccuppannapucchā.</span><br />
</p>
<p id="mnd14c5p9">
<span class="pali m-text">Aparāpi tisso pucchā—</span><br />
</p>
<p id="mnd14c5p10">
<span class="pali m-text">ajjhattapucchā, bahiddhāpucchā, ajjhattabahiddhāpucchā.</span><br />
</p>
<p id="mnd14c5p11">
<span class="pali m-text">Aparāpi tisso pucchā—</span><br />
</p>
<p id="mnd14c5p12">
<span class="pali m-text">kusalapucchā, akusalapucchā, abyākatapucchā.</span><br />
</p>
<p id="mnd14c5p13">
<span class="pali m-text">Aparāpi tisso pucchā—</span><br />
</p>
<p id="mnd14c5p14">
<span class="pali m-text">khandhapucchā, dhātupucchā, āyatanapucchā.</span><br />
</p>
<p id="mnd14c5p15">
<span class="pali m-text">Aparāpi tisso pucchā—</span><br />
</p>
<p id="mnd14c5p16">
<span class="pali m-text">satipaṭṭhānapucchā, sammappadhānapucchā, iddhipādapucchā.</span><br />
</p>
<p id="mnd14c5p17">
<span class="pali m-text">Aparāpi tisso pucchā—</span><br />
</p>
<p id="mnd14c5p18">
<span class="pali m-text">indriyapucchā, balapucchā, bojjhaṅgapucchā.</span><br />
</p>
<p id="mnd14c5p19">
<span class="pali m-text">Aparāpi tisso pucchā—</span><br />
</p>
<p id="mnd14c5p20">
<span class="pali m-text">maggapucchā, phalapucchā, nibbānapucchā.</span><br />
</p>
<p id="mnd14c6p1">
<span class="pali m-text">**Pucchāmi tan**ti pucchāmi taṁ yācāmi taṁ ajjhesāmi taṁ pasādemi taṁ, “kathayassu me”ti—</span><br />
</p>
<p id="mnd14c6p2">
<span class="pali m-text">pucchāmi taṁ.</span><br />
</p>
<p id="mnd14c6p3">
<span class="pali m-text">**Ādiccabandhū**ti.</span><br />
</p>
<p id="mnd14c6p4">
<span class="pali m-text">Ādicco vuccati sūriyo.</span><br />
</p>
<p id="mnd14c6p5">
<span class="pali m-text">Sūriyo gotamo gottena, bhagavāpi gotamo gottena, bhagavā sūriyassa gottañātako gottabandhu;</span><br />
</p>
<p id="mnd14c6p6">
<span class="pali m-text">tasmā buddho ādiccabandhūti—</span><br />
</p>
<p id="mnd14c6p7">
<span class="pali m-text">pucchāmi taṁ ādiccabandhu.</span><br />
</p>
<p id="mnd14c7p1">
<span class="pali m-text">**Vivekaṁ santipadañca mahesī**ti.</span><br />
</p>
<p id="mnd14c7p2">
<span class="pali m-text">**Vivekā**ti tayo vivekā—</span><br />
</p>
<p id="mnd14c7p3">
<span class="pali m-text">kāyaviveko, cittaviveko, upadhiviveko.</span><br />
</p>
<p id="mnd14c8p1">
<span class="pali m-text">Katamo kāyaviveko?</span><br />
</p>
<p id="mnd14c8p2">
<span class="pali m-text">Idha bhikkhu vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ kāyena vivittena viharati.</span><br />
</p>
<p id="mnd14c8p3">
<span class="pali m-text">So eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya pavisati, eko paṭikkamati, eko raho nisīdati, eko caṅkamaṁ adhiṭṭhāti, eko carati viharati iriyati vattati pāleti yapeti yāpeti—</span><br />
</p>
<p id="mnd14c8p4">
<span class="pali m-text">ayaṁ kāyaviveko.</span><br />
</p>
<p id="mnd14c9p1">
<span class="pali m-text">Katamo cittaviveko?</span><br />
</p>
<p id="mnd14c9p2">
<span class="pali m-text">Paṭhamaṁ jhānaṁ samāpannassa nīvaraṇehi cittaṁ vivittaṁ hoti,</span><br />
</p>
<p id="mnd14c9p3">
<span class="pali m-text">dutiyaṁ jhānaṁ samāpannassa vitakkavicārehi cittaṁ vivittaṁ hoti,</span><br />
</p>
<p id="mnd14c9p4">
<span class="pali m-text">tatiyaṁ jhānaṁ samāpannassa pītiyā cittaṁ vivittaṁ hoti,</span><br />
</p>
<p id="mnd14c9p5">
<span class="pali m-text">catutthaṁ jhānaṁ samāpannassa sukhadukkhehi cittaṁ vivittaṁ hoti,</span><br />
</p>
<p id="mnd14c9p6">
<span class="pali m-text">ākāsānañcāyatanaṁ samāpannassa rūpasaññāya paṭighasaññāya nānattasaññāya cittaṁ vivittaṁ hoti,</span><br />
</p>
<p id="mnd14c9p7">
<span class="pali m-text">viññāṇañcāyatanaṁ samāpannassa ākāsānañcāyatanasaññāya cittaṁ vivittaṁ hoti,</span><br />
</p>
<p id="mnd14c9p8">
<span class="pali m-text">ākiñcaññāyatanaṁ samāpannassa viññāṇañcāyatanasaññāya cittaṁ vivittaṁ hoti,</span><br />
</p>
<p id="mnd14c9p9">
<span class="pali m-text">nevasaññānāsaññāyatanaṁ samāpannassa ākiñcaññāyatanasaññāya cittaṁ vivittaṁ hoti.</span><br />
</p>
<p id="mnd14c9p10">
<span class="pali m-text">Sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā, tadekaṭṭhehi ca kilesehi cittaṁ vivittaṁ hoti.</span><br />
</p>
<p id="mnd14c9p11">
<span class="pali m-text">Sakadāgāmissa oḷārikā kāmarāgasaṁyojanā paṭighasaṁyojanā oḷārikā kāmarāgānusayā paṭighānusayā, tadekaṭṭhehi ca kilesehi cittaṁ vivittaṁ hoti.</span><br />
</p>
<p id="mnd14c9p12">
<span class="pali m-text">Anāgāmissa anusahagatā kāmarāgasaṁyojanā paṭighasaṁyojanā anusahagatā kāmarāgānusayā paṭighānusayā, tadekaṭṭhehi ca kilesehi cittaṁ vivittaṁ hoti.</span><br />
</p>
<p id="mnd14c9p13">
<span class="pali m-text">Arahato rūparāgā arūparāgā mānā uddhaccā avijjāya mānānusayā bhavarāgānusayā avijjānusayā, tadekaṭṭhehi ca kilesehi bahiddhā ca sabbanimittehi cittaṁ vivittaṁ hoti—</span><br />
</p>
<p id="mnd14c9p14">
<span class="pali m-text">ayaṁ cittaviveko.</span><br />
</p>
<p id="mnd14c10p1">
<span class="pali m-text">Katamo upadhiviveko?</span><br />
</p>
<p id="mnd14c10p2">
<span class="pali m-text">**Upadhi** vuccanti kilesā ca khandhā ca abhisaṅkhārā ca.</span><br />
</p>
<p id="mnd14c10p3">
<span class="pali m-text">Upadhiviveko vuccati amataṁ nibbānaṁ.</span><br />
</p>
<p id="mnd14c10p4">
<span class="pali m-text">Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ—</span><br />
</p>
<p id="mnd14c10p5">
<span class="pali m-text">ayaṁ upadhiviveko.</span><br />
</p>
<p id="mnd14c10p6">
<span class="pali m-text">Kāyaviveko ca vivekaṭṭhakāyānaṁ nekkhammābhiratānaṁ, cittaviveko ca parisuddhacittānaṁ paramavodānappattānaṁ, upadhiviveko ca nirupadhīnaṁ puggalānaṁ visaṅkhāragatānaṁ.</span><br />
</p>
<p id="mnd14c11p1">
<span class="pali m-text">**Santī**ti ekena ākārena santipi santipadampi taṁyeva amataṁ nibbānaṁ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.</span><br />
</p>
<p id="mnd14c11p2">
<span class="pali m-text">Vuttañhetaṁ bhagavatā—</span><br />
</p>
<p id="mnd14c11p3">
<span class="pali m-text">“santametaṁ padaṁ, paṇītametaṁ padaṁ, yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānan”ti.</span><br />
</p>
<p id="mnd14c11p4">
<span class="pali m-text">Atha aparena ākārena ye dhammā santādhigamāya santiphusanāya santisacchikiriyāya saṁvattanti, seyyathidaṁ—</span><br />
</p>
<p id="mnd14c11p5">
<span class="pali m-text">cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko maggo—</span><br />
</p>
<p id="mnd14c11p6">
<span class="pali m-text">ime vuccanti santipadaṁ tāṇapadaṁ leṇapadaṁ saraṇapadaṁ abhayapadaṁ accutapadaṁ amatapadaṁ nibbānapadaṁ.</span><br />
</p>
<p id="mnd14c12p1">
<span class="pali m-text">**Mahesī**ti kiṁ mahesi bhagavā.</span><br />
</p>
<p id="mnd14c12p2">
<span class="pali m-text">Mahantaṁ sīlakkhandhaṁ esī gavesī pariyesīti mahesi, mahantaṁ samādhikkhandhaṁ …pe…</span><br />
</p>
<p id="mnd14c12p3">
<span class="pali m-text">mahantaṁ paññākkhandhaṁ …</span><br />
</p>
<p id="mnd14c12p4">
<span class="pali m-text">mahantaṁ vimuttikkhandhaṁ …</span><br />
</p>
<p id="mnd14c12p5">
<span class="pali m-text">mahantaṁ vimuttiñāṇadassanakkhandhaṁ esī gavesī pariyesīti mahesi;</span><br />
</p>
<p id="mnd14c12p6">
<span class="pali m-text">mahato tamokāyassa padālanaṁ, mahato vipallāsassa bhedanaṁ, mahato taṇhāsallassa abbahanaṁ, mahato diṭṭhisaṅghāṭassa viniveṭhanaṁ, mahato mānadhajassa papātanaṁ, mahato abhisaṅkhārassa vūpasamaṁ, mahato oghassa nittharaṇaṁ, mahato bhārassa nikkhepanaṁ, mahato saṁsāravaṭṭassa upacchedaṁ, mahato santāpassa nibbāpanaṁ, mahato pariḷāhassa paṭipassaddhiṁ, mahato dhammadhajassa ussāpanaṁ esī gavesī pariyesīti mahesi, mahante satipaṭṭhāne mahante sammappadhāne mahante iddhipāde mahantāni indriyāni mahantāni balāni mahante bojjhaṅge mahantaṁ ariyaṁ aṭṭhaṅgikaṁ maggaṁ mahantaṁ paramatthaṁ amataṁ nibbānaṁ esī gavesī pariyesīti mahesi;</span><br />
</p>
<p id="mnd14c12p7">
<span class="pali m-text">mahesakkhehi vā sattehi esito gavesito pariyesito kahaṁ buddho kahaṁ bhagavā kahaṁ devadevo kahaṁ narāsabhoti mahesīti—</span><br />
</p>
<p id="mnd14c12p8">
<span class="pali m-text">vivekaṁ santipadañca mahesi.</span><br />
</p>
<p id="mnd14c13p1">
<span class="pali m-text">**Kathaṁ disvā nibbāti bhikkhū**ti.</span><br />
</p>
<p id="mnd14c13p2">
<span class="pali m-text">Kathaṁ disvā passitvā tulayitvā tīrayitvā vibhāvayitvā vibhūtaṁ katvā attano rāgaṁ nibbāpeti, dosaṁ nibbāpeti, mohaṁ nibbāpeti, kodhaṁ … upanāhaṁ … makkhaṁ … paḷāsaṁ … issaṁ … macchariyaṁ … māyaṁ … sāṭheyyaṁ … thambhaṁ … sārambhaṁ … mānaṁ … atimānaṁ … madaṁ … pamādaṁ … sabbe kilese … sabbe duccarite … sabbe darathe … sabbe pariḷāhe … sabbe santāpe …</span><br />
</p>
<p id="mnd14c13p3">
<span class="pali m-text">sabbākusalābhisaṅkhāre nibbāpeti sameti upasameti vūpasameti paṭipassambheti.</span><br />
</p>
<p id="mnd14c13p4">
<span class="pali m-text">**Bhikkhū**ti puthujjanakalyāṇako vā bhikkhu sekho vā bhikkhūti—</span><br />
</p>
<p id="mnd14c13p5">
<span class="pali m-text">kathaṁ disvā nibbāti bhikkhu.</span><br />
</p>
<p id="mnd14c14p1">
<span class="pali m-text">**Anupādiyāno lokasmiṁ kiñcī**ti.</span><br />
</p>
<p id="mnd14c14p2">
<span class="pali m-text">Catūhi upādānehi anupādiyamāno agaṇhayamāno aparāmasamāno anabhinivisamāno.</span><br />
</p>
<p id="mnd14c14p3">
<span class="pali m-text">**Lokasmin**ti apāyaloke manussaloke devaloke, khandhaloke dhātuloke āyatanaloke.</span><br />
</p>
<p id="mnd14c14p4">
<span class="pali m-text">**Kiñcī**ti kiñci rūpagataṁ vedanāgataṁ saññāgataṁ saṅkhāragataṁ viññāṇagatanti—</span><br />
</p>
<p id="mnd14c14p5">
<span class="pali m-text">anupādiyāno lokasmiṁ kiñci.</span><br />
</p>
<p id="mnd14c15p1">
<span class="pali m-text">Tenāha so nimmito—</span><br />
</p>
<p id="mnd14c16p1">
<span class="pali m-text">“Pucchāmi taṁ ādiccabandhu,</span><br />
</p>
<p id="mnd14c16p2">
<span class="pali m-text">Vivekaṁ santipadañca mahesi;</span><br />
</p>
<p id="mnd14c16p3">
<span class="pali m-text">Kathaṁ disvā nibbāti bhikkhu,</span><br />
</p>
<p id="mnd14c16p4">
<span class="pali m-text">Anupādiyāno lokasmiṁ kiñcī”ti.</span><br />
</p>
<p id="mnd14c17p1">
<span class="pali m-text">**Mūlaṁ papañcasaṅkhāya,**</span><br />
</p>
<p id="mnd14c17p2">
<span class="pali m-text">(iti bhagavā)</span><br />
</p>
<p id="mnd14c17p3">
<span class="pali m-text">**Mantā asmīti sabbamuparundhe;**</span><br />
</p>
<p id="mnd14c17p4">
<span class="pali m-text">**Yā kāci taṇhā ajjhattaṁ,**</span><br />
</p>
<p id="mnd14c17p5">
<span class="pali m-text">**Tāsaṁ vinayā sadā sato sikkhe.**</span><br />
</p>
<p id="mnd14c18p1">
<span class="pali m-text">**Mūlaṁ papañcasaṅkhāya, (iti bhagavā) mantā asmīti sabbamuparundhe**ti.</span><br />
</p>
<p id="mnd14c18p2">
<span class="pali m-text">Papañcāyeva papañcasaṅkhā.</span><br />
</p>
<p id="mnd14c18p3">
<span class="pali m-text">Taṇhāpapañcasaṅkhā diṭṭhipapañcasaṅkhā.</span><br />
</p>
<p id="mnd14c18p4">
<span class="pali m-text">Katamaṁ taṇhāpapañcassa mūlaṁ?</span><br />
</p>
<p id="mnd14c18p5">
<span class="pali m-text">Avijjāmūlaṁ, ayonisomanasikāro mūlaṁ, asmimāno mūlaṁ, ahirikaṁ mūlaṁ, anottappaṁ mūlaṁ, uddhaccaṁ mūlaṁ—</span><br />
</p>
<p id="mnd14c18p6">
<span class="pali m-text">idaṁ taṇhāpapañcassa mūlaṁ.</span><br />
</p>
<p id="mnd14c18p7">
<span class="pali m-text">Katamaṁ diṭṭhipapañcassa mūlaṁ?</span><br />
</p>
<p id="mnd14c18p8">
<span class="pali m-text">Avijjāmūlaṁ, ayonisomanasikāro mūlaṁ, asmimāno mūlaṁ, ahirikaṁ mūlaṁ, anottappaṁ mūlaṁ, uddhaccaṁ mūlaṁ—</span><br />
</p>
<p id="mnd14c18p9">
<span class="pali m-text">idaṁ diṭṭhipapañcassa mūlaṁ.</span><br />
</p>
<p id="mnd14c19p1">
<span class="pali m-text">**Bhagavā**ti gāravādhivacanaṁ.</span><br />
</p>
<p id="mnd14c19p2">
<span class="pali m-text">Api ca bhaggarāgoti bhagavā, bhaggadosoti bhagavā, bhaggamohoti bhagavā, bhaggamānoti bhagavā, bhaggadiṭṭhīti bhagavā, bhaggakaṇḍakoti bhagavā, bhaggakilesoti bhagavā, bhaji vibhaji pavibhaji dhammaratananti bhagavā, bhavānaṁ antakaroti bhagavā, bhāvitakāyo bhāvitasīlo bhāvitacitto bhāvitapaññoti bhagavā;</span><br />
</p>
<p id="mnd14c19p3">
<span class="pali m-text">bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā, bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā, bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā, bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā, bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ ānāpānassatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā, bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā, bhagavāti netaṁ nāmaṁ mātarā kataṁ na pitarā kataṁ na bhātarā kataṁ na bhaginiyā kataṁ na mittāmaccehi kataṁ na ñātisālohitehi kataṁ na samaṇabrāhmaṇehi kataṁ na devatāhi kataṁ;</span><br />
</p>
<p id="mnd14c19p4">
<span class="pali m-text">vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti—</span><br />
</p>
<p id="mnd14c19p5">
<span class="pali m-text">mūlaṁ papañcasaṅkhāya iti bhagavā.</span><br />
</p>
<p id="mnd14c20p1">
<span class="pali m-text">**Mantā asmīti sabbamuparundhe**ti.</span><br />
</p>
<p id="mnd14c20p2">
<span class="pali m-text">**Mantā** vuccati paññā.</span><br />
</p>
<p id="mnd14c20p3">
<span class="pali m-text">Yā paññā pajānanā …pe… amoho dhammavicayo sammādiṭṭhi.</span><br />
</p>
<p id="mnd14c20p4">
<span class="pali m-text">**Asmī**ti rūpe asmīti māno asmīti chando asmīti anusayo;</span><br />
</p>
<p id="mnd14c20p5">
<span class="pali m-text">vedanāya …</span><br />
</p>
<p id="mnd14c20p6">
<span class="pali m-text">saññāya …</span><br />
</p>
<p id="mnd14c20p7">
<span class="pali m-text">saṅkhāresu …</span><br />
</p>
<p id="mnd14c20p8">
<span class="pali m-text">viññāṇe asmīti māno asmīti chando asmīti anusayoti.</span><br />
</p>
<p id="mnd14c20p9">
<span class="pali m-text">Mūlaṁ papañcasaṅkhāya iti bhagavā.</span><br />
</p>
<p id="mnd14c20p10">
<span class="pali m-text">**Mantā asmīti sabbamuparundhe**ti.</span><br />
</p>
<p id="mnd14c20p11">
<span class="pali m-text">Papañcasaṅkhāya mūlañca asmimānañca mantāya sabbaṁ rundheyya uparundheyya nirodheyya vūpasameyya atthaṅgameyya paṭipassambheyyāti—</span><br />
</p>
<p id="mnd14c20p12">
<span class="pali m-text">mūlaṁ papañcasaṅkhāya iti bhagavā, mantā asmīti sabbamuparundhe.</span><br />
</p>
<p id="mnd14c21p1">
<span class="pali m-text">**Yā kāci taṇhā ajjhattan**ti.</span><br />
</p>
<p id="mnd14c21p2">
<span class="pali m-text">**Yā kācī**ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—</span><br />
</p>
<p id="mnd14c21p3">
<span class="pali m-text">yā kācīti.</span><br />
</p>
<p id="mnd14c21p4">
<span class="pali m-text">**Taṇhā**ti rūpataṇhā …pe…</span><br />
</p>
<p id="mnd14c21p5">
<span class="pali m-text">dhammataṇhā.</span><br />
</p>
<p id="mnd14c21p6">
<span class="pali m-text">**Ajjhattan**ti ajjhattasamuṭṭhānā vā sā taṇhāti—</span><br />
</p>
<p id="mnd14c21p7">
<span class="pali m-text">ajjhattaṁ.</span><br />
</p>
<p id="mnd14c21p8">
<span class="pali m-text">Atha vā **ajjhattikaṁ** vuccati cittaṁ.</span><br />
</p>
<p id="mnd14c21p9">
<span class="pali m-text">Yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu.</span><br />
</p>
<p id="mnd14c21p10">
<span class="pali m-text">Cittena sā taṇhā sahagatā sahajātā saṁsaṭṭhā sampayuttā ekuppādā ekanirodhā ekavatthukā ekārammaṇātipi ajjhattanti—</span><br />
</p>
<p id="mnd14c21p11">
<span class="pali m-text">yā kāci taṇhā ajjhattaṁ.</span><br />
</p>
<p id="mnd14c22p1">
<span class="pali m-text">**Tāsaṁ vinayā sadā sato sikkhe**ti.</span><br />
</p>
<p id="mnd14c22p2">
<span class="pali m-text">**Sadā**ti sadā sabbadā sabbakālaṁ niccakālaṁ dhuvakālaṁ, satataṁ samitaṁ abbokiṇṇaṁ poṅkhānupoṅkhaṁ udakūmigajātaṁ avīcisantatisahitaṁ phusitaṁ, purebhattaṁ pacchābhattaṁ, purimaṁ yāmaṁ majjhimaṁ yāmaṁ pacchimaṁ yāmaṁ, kāḷe juṇhe, vasse hemante gimhe, purime vayokhandhe majjhime vayokhandhe pacchime vayokhandhe.</span><br />
</p>
<p id="mnd14c22p3">
<span class="pali m-text">**Sato**ti catūhi kāraṇehi sato—</span><br />
</p>
<p id="mnd14c22p4">
<span class="pali m-text">kāye kāyānupassanāsatipaṭṭhānaṁ bhāvento sato,</span><br />
</p>
<p id="mnd14c22p5">
<span class="pali m-text">vedanāsu …pe…</span><br />
</p>
<p id="mnd14c22p6">
<span class="pali m-text">citte …pe…</span><br />
</p>
<p id="mnd14c22p7">
<span class="pali m-text">dhammesu dhammānupassanāsatipaṭṭhānaṁ bhāvento sato.</span><br />
</p>
<p id="mnd14c22p8">
<span class="pali m-text">Aparehipi catūhi kāraṇehi sato—</span><br />
</p>
<p id="mnd14c22p9">
<span class="pali m-text">asati parivajjanāya sato, satikaraṇīyānaṁ dhammānaṁ katattā sato, satipaṭipakkhānaṁ dhammānaṁ hatattā sato, satinimittānaṁ asammuṭṭhattā sato.</span><br />
</p>
<p id="mnd14c22p10">
<span class="pali m-text">Aparehipi catūhi kāraṇehi sato—</span><br />
</p>
<p id="mnd14c22p11">
<span class="pali m-text">satiyā samannāgatattā sato, satiyā vasitattā sato, satiyā pāguññatāya sato, satiyā apaccorohaṇatāya sato.</span><br />
</p>
<p id="mnd14c22p12">
<span class="pali m-text">Aparehipi catūhi kāraṇehi sato—</span><br />
</p>
<p id="mnd14c22p13">
<span class="pali m-text">sattattā sato, santattā sato, samitattā sato, santadhammasamannāgatattā sato.</span><br />
</p>
<p id="mnd14c22p14">
<span class="pali m-text">Buddhānussatiyā sato, dhammānussatiyā sato, saṅghānussatiyā sato, sīlānussatiyā sato, cāgānussatiyā sato, devatānussatiyā sato, ānāpānassatiyā sato, maraṇassatiyā sato, kāyagatāsatiyā sato, upasamānussatiyā sato.</span><br />
</p>
<p id="mnd14c22p15">
<span class="pali m-text">Yā sati anussati paṭissati, sati saraṇatā dhāraṇatā apilāpanatā asammussanatā, sati satindriyaṁ satibalaṁ sammāsati satisambojjhaṅgo ekāyanamaggo—</span><br />
</p>
<p id="mnd14c22p16">
<span class="pali m-text">ayaṁ vuccati sati.</span><br />
</p>
<p id="mnd14c22p17">
<span class="pali m-text">Imāya satiyā upeto samupeto, upagato samupagato, upapanno samupapanno, samannāgato so vuccati sato.</span><br />
</p>
<p id="mnd14c23p1">
<span class="pali m-text">**Sikkhe**ti tisso sikkhā—</span><br />
</p>
<p id="mnd14c23p2">
<span class="pali m-text">adhisīlasikkhā, adhicittasikkhā, adhipaññāsikkhā.</span><br />
</p>
<p id="mnd14c23p3">
<span class="pali m-text">Katamā adhisīlasikkhā?</span><br />
</p>
<p id="mnd14c23p4">
<span class="pali m-text">Idha bhikkhu sīlavā hoti, pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī, samādāya sikkhati sikkhāpadesu,</span><br />
</p>
<p id="mnd14c23p5">
<span class="pali m-text">khuddako sīlakkhandho …</span><br />
</p>
<p id="mnd14c23p6">
<span class="pali m-text">mahanto sīlakkhandho, sīlaṁ patiṭṭhā ādi caraṇaṁ saṁyamo saṁvaro mukhaṁ pamukhaṁ kusalānaṁ dhammānaṁ samāpattiyā—</span><br />
</p>
<p id="mnd14c23p7">
<span class="pali m-text">ayaṁ adhisīlasikkhā.</span><br />
</p>
<p id="mnd14c24p1">
<span class="pali m-text">Katamā adhicittasikkhā?</span><br />
</p>
<p id="mnd14c24p2">
<span class="pali m-text">Idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.</span><br />
</p>
<p id="mnd14c24p3">
<span class="pali m-text">Vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati.</span><br />
</p>
<p id="mnd14c24p4">
<span class="pali m-text">Pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti, yaṁ taṁ ariyā ācikkhanti “upekkhako satimā sukhavihārī”ti tatiyaṁ jhānaṁ upasampajja viharati.</span><br />
</p>
<p id="mnd14c24p5">
<span class="pali m-text">Sukhassa ca pahānā dukkhassa ca pahānā pubbeva somanassadomanassānaṁ atthaṅgamā **adukkhamasukhaṁ** upekkhāsatipārisuddhiṁ catutthaṁ jhānaṁ upasampajja viharati—</span><br />
</p>
<p id="mnd14c24p6">
<span class="pali m-text">ayaṁ adhicittasikkhā.</span><br />
</p>
<p id="mnd14c25p1">
<span class="pali m-text">Katamā adhipaññāsikkhā?</span><br />
</p>
<p id="mnd14c25p2">
<span class="pali m-text">Idha bhikkhu paññavā hoti, udayatthagāminiyā paññāya samannāgato ariyāya nibbedhikāya sammādukkhakkhayagāminiyā.</span><br />
</p>
<p id="mnd14c25p3">
<span class="pali m-text">So “idaṁ dukkhan”ti yathābhūtaṁ pajānāti, “ayaṁ dukkhasamudayo”ti yathābhūtaṁ pajānāti, “ayaṁ dukkhanirodho”ti yathābhūtaṁ pajānāti, “ayaṁ dukkhanirodhagāminī paṭipadā”ti yathābhūtaṁ pajānāti,</span><br />
</p>
<p id="mnd14c25p4">
<span class="pali m-text">“ime āsavā”ti yathābhūtaṁ pajānāti, “ayaṁ āsavasamudayo”ti yathābhūtaṁ pajānāti, “ayaṁ āsavanirodho”ti yathābhūtaṁ pajānāti, “ayaṁ āsavanirodhagāminī paṭipadā”ti yathābhūtaṁ pajānāti—</span><br />
</p>
<p id="mnd14c25p5">
<span class="pali m-text">ayaṁ adhipaññāsikkhā.</span><br />
</p>
<p id="mnd14c26p1">
<span class="pali m-text">**Tāsaṁ vinayā sadā sato sikkhe**ti.</span><br />
</p>
<p id="mnd14c26p2">
<span class="pali m-text">Tāsaṁ taṇhānaṁ vinayāya paṭivinayāya pahānāya vūpasamāya paṭinissaggāya paṭipassaddhiyā adhisīlampi sikkheyya, adhicittampi sikkheyya, adhipaññampi sikkheyya;</span><br />
</p>
<p id="mnd14c26p3">
<span class="pali m-text">imā tisso sikkhāyo āvajjanto sikkheyya,</span><br />
</p>
<p id="mnd14c26p4">
<span class="pali m-text">pajānanto sikkheyya,</span><br />
</p>
<p id="mnd14c26p5">
<span class="pali m-text">passanto sikkheyya,</span><br />
</p>
<p id="mnd14c26p6">
<span class="pali m-text">paccavekkhanto sikkheyya,</span><br />
</p>
<p id="mnd14c26p7">
<span class="pali m-text">cittaṁ adhiṭṭhahanto sikkheyya,</span><br />
</p>
<p id="mnd14c26p8">
<span class="pali m-text">saddhāya adhimuccanto sikkheyya,</span><br />
</p>
<p id="mnd14c26p9">
<span class="pali m-text">vīriyaṁ paggaṇhanto sikkheyya,</span><br />
</p>
<p id="mnd14c26p10">
<span class="pali m-text">satiṁ upaṭṭhapento sikkheyya,</span><br />
</p>
<p id="mnd14c26p11">
<span class="pali m-text">cittaṁ samādahanto sikkheyya,</span><br />
</p>
<p id="mnd14c26p12">
<span class="pali m-text">paññāya pajānanto sikkheyya,</span><br />
</p>
<p id="mnd14c26p13">
<span class="pali m-text">abhiññeyyaṁ abhijānanto sikkheyya,</span><br />
</p>
<p id="mnd14c26p14">
<span class="pali m-text">pariññeyyaṁ parijānanto sikkheyya,</span><br />
</p>
<p id="mnd14c26p15">
<span class="pali m-text">pahātabbaṁ pajahanto sikkheyya,</span><br />
</p>
<p id="mnd14c26p16">
<span class="pali m-text">bhāvetabbaṁ bhāvento sikkheyya,</span><br />
</p>
<p id="mnd14c26p17">
<span class="pali m-text">sacchikātabbaṁ sacchikaronto sikkheyya ācareyya samācareyya samādāya vatteyyāti—</span><br />
</p>
<p id="mnd14c26p18">
<span class="pali m-text">tāsaṁ vinayā sadā sato sikkhe.</span><br />
</p>
<p id="mnd14c27p1">
<span class="pali m-text">Tenāha bhagavā—</span><br />
</p>
<p id="mnd14c28p1">
<span class="pali m-text">“Mūlaṁ papañcasaṅkhāya,</span><br />
</p>
<p id="mnd14c28p2">
<span class="pali m-text">(iti bhagavā)</span><br />
</p>
<p id="mnd14c28p3">
<span class="pali m-text">Mantā asmīti sabbamuparundhe;</span><br />
</p>
<p id="mnd14c28p4">
<span class="pali m-text">Yā kāci taṇhā ajjhattaṁ,</span><br />
</p>
<p id="mnd14c28p5">
<span class="pali m-text">Tāsaṁ vinayā sadā sato sikkhe”ti.</span><br />
</p>
<p id="mnd14c29p1">
<span class="pali m-text">**Yaṁ kiñci dhammamabhijaññā,**</span><br />
</p>
<p id="mnd14c29p2">
<span class="pali m-text">**Ajjhattaṁ atha vāpi bahiddhā;**</span><br />
</p>
<p id="mnd14c29p3">
<span class="pali m-text">**Na tena thāmaṁ kubbetha,**</span><br />
</p>
<p id="mnd14c29p4">
<span class="pali m-text">**Na hi sā nibbuti sataṁ vuttā.**</span><br />
</p>
<p id="mnd14c30p1">
<span class="pali m-text">**Yaṁ kiñci dhammamabhijaññā ajjhattan**ti.</span><br />
</p>
<p id="mnd14c30p2">
<span class="pali m-text">Yaṁ kiñci attano guṇaṁ jāneyya kusale vā dhamme abyākate vā dhamme.</span><br />
</p>
<p id="mnd14c30p3">
<span class="pali m-text">Katame attano guṇā?</span><br />
</p>
<p id="mnd14c30p4">
<span class="pali m-text">Uccā kulā pabbajito vā assaṁ, mahābhogakulā pabbajito vā assaṁ, uḷārabhogakulā pabbajito vā assaṁ, ñāto yasassī sagahaṭṭhapabbajitānanti vā assaṁ,</span><br />
</p>
<p id="mnd14c30p5">
<span class="pali m-text">lābhimhi cīvarapiṇḍapātasenāsanagilānapaccayabhesajjaparikkhārānanti vā assaṁ, suttantiko vā assaṁ, vinayadharo vā assaṁ, dhammakathiko vā assaṁ, āraññiko vā assaṁ, piṇḍapātiko vā assaṁ, paṁsukūliko vā assaṁ, tecīvariko vā assaṁ, sapadānacāriko vā assaṁ, khalupacchābhattiko vā assaṁ, nesajjiko vā assaṁ, yathāsanthatiko vā assaṁ,</span><br />
</p>
<p id="mnd14c30p6">
<span class="pali m-text">paṭhamassa jhānassa lābhīti vā assaṁ, dutiyassa jhānassa lābhīti vā assaṁ, tatiyassa jhānassa lābhīti vā assaṁ, catutthassa jhānassa lābhīti vā assaṁ, ākāsānañcāyatanasamāpattiyā lābhīti vā assaṁ, viññāṇañcāyatanasamāpattiyā … ākiñcaññāyatanasamāpattiyā … nevasaññānāsaññāyatanasamāpattiyā lābhīti vā assaṁ—</span><br />
</p>
<p id="mnd14c30p7">
<span class="pali m-text">ime vuccanti attano guṇā.</span><br />
</p>
<p id="mnd14c30p8">
<span class="pali m-text">Yaṁ kiñci attano guṇaṁ jāneyya ājāneyya vijāneyya paṭivijāneyya paṭivijjheyyāti—</span><br />
</p>
<p id="mnd14c30p9">
<span class="pali m-text">yaṁ kiñci dhammamabhijaññā ajjhattaṁ.</span><br />
</p>
<p id="mnd14c30p10">
<span class="pali m-text">**Atha vāpi bahiddhā**ti.</span><br />
</p>
<p id="mnd14c30p11">
<span class="pali m-text">Upajjhāyassa vā ācariyassa vā te guṇā assūti—</span><br />
</p>
<p id="mnd14c30p12">
<span class="pali m-text">atha vāpi bahiddhā.</span><br />
</p>
<p id="mnd14c31p1">
<span class="pali m-text">**Na tena thāmaṁ kubbethā**ti.</span><br />
</p>
<p id="mnd14c31p2">
<span class="pali m-text">Attano vā guṇena paresaṁ vā guṇena thāmaṁ na kareyya, thambhaṁ na kareyya, mānaṁ na kareyya, unnatiṁ na kareyya, unnamaṁ na kareyya, na tena mānaṁ janeyya, na tena thaddho assa patthaddho paggahitasiroti—</span><br />
</p>
<p id="mnd14c31p3">
<span class="pali m-text">na tena thāmaṁ kubbetha.</span><br />
</p>
<p id="mnd14c32p1">
<span class="pali m-text">**Na hi sā nibbuti sataṁ vuttā**ti.</span><br />
</p>
<p id="mnd14c32p2">
<span class="pali m-text">Satānaṁ santānaṁ sappurisānaṁ buddhānaṁ buddhasāvakānaṁ paccekabuddhānaṁ sā nibbutīti na vuttā na pavuttā na ācikkhitā na desitā na paññapitā na paṭṭhapitā na vivaṭā na vibhattā na uttānīkatā nappakāsitāti—</span><br />
</p>
<p id="mnd14c32p3">
<span class="pali m-text">na hi sā nibbuti sataṁ vuttā.</span><br />
</p>
<p id="mnd14c33p1">
<span class="pali m-text">Tenāha bhagavā—</span><br />
</p>
<p id="mnd14c34p1">
<span class="pali m-text">“Yaṁ kiñci dhammamabhijaññā,</span><br />
</p>
<p id="mnd14c34p2">
<span class="pali m-text">Ajjhattaṁ atha vāpi bahiddhā;</span><br />
</p>
<p id="mnd14c34p3">
<span class="pali m-text">Na tena thāmaṁ kubbetha,</span><br />
</p>
<p id="mnd14c34p4">
<span class="pali m-text">Na hi sā nibbuti sataṁ vuttā”ti.</span><br />
</p>
<p id="mnd14c35p1">
<span class="pali m-text">**Seyyo na tena maññeyya,**</span><br />
</p>
<p id="mnd14c35p2">
<span class="pali m-text">**Nīceyyo atha vāpi sarikkho;**</span><br />
</p>
<p id="mnd14c35p3">
<span class="pali m-text">**Phuṭṭho anekarūpehi,**</span><br />
</p>
<p id="mnd14c35p4">
<span class="pali m-text">**Nātumānaṁ vikappayaṁ tiṭṭhe.**</span><br />
</p>
<p id="mnd14c36p1">
<span class="pali m-text">**Seyyo na tena maññeyyā**ti.</span><br />
</p>
<p id="mnd14c36p2">
<span class="pali m-text">“Seyyohamasmī”ti atimānaṁ na janeyya jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunāti—</span><br />
</p>
<p id="mnd14c36p3">
<span class="pali m-text">seyyo na tena maññeyya.</span><br />
</p>
<p id="mnd14c37p1">
<span class="pali m-text">**Nīceyyo atha vāpi sarikkho**ti.</span><br />
</p>
<p id="mnd14c37p2">
<span class="pali m-text">“Hīnohamasmī”ti omānaṁ na janeyya jātiyā vā gottena vā …pe… aññataraññatarena vā vatthunā.</span><br />
</p>
<p id="mnd14c37p3">
<span class="pali m-text">“Sadisohamasmī”ti mānaṁ na janeyya jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunāti—</span><br />
</p>
<p id="mnd14c37p4">
<span class="pali m-text">nīceyyo atha vāpi sarikkho.</span><br />
</p>
<p id="mnd14c38p1">
<span class="pali m-text">**Phuṭṭho anekarūpehī**ti.</span><br />
</p>
<p id="mnd14c38p2">
<span class="pali m-text">Anekavidhehi ākārehi phuṭṭho pareto samohito samannāgatoti—</span><br />
</p>
<p id="mnd14c38p3">
<span class="pali m-text">phuṭṭho anekarūpehi.</span><br />
</p>
<p id="mnd14c39p1">
<span class="pali m-text">**Nātumānaṁ vikappayaṁ tiṭṭhe**ti.</span><br />
</p>
<p id="mnd14c39p2">
<span class="pali m-text">**Ātumā** vuccati attā.</span><br />
</p>
<p id="mnd14c39p3">
<span class="pali m-text">Attānaṁ kappento vikappento vikappaṁ āpajjanto na tiṭṭheyyāti—</span><br />
</p>
<p id="mnd14c39p4">
<span class="pali m-text">nātumānaṁ vikappayaṁ tiṭṭhe.</span><br />
</p>
<p id="mnd14c40p1">
<span class="pali m-text">Tenāha bhagavā—</span><br />
</p>
<p id="mnd14c41p1">
<span class="pali m-text">“Seyyo na tena maññeyya,</span><br />
</p>
<p id="mnd14c41p2">
<span class="pali m-text">Nīceyyo atha vāpi sarikkho;</span><br />
</p>
<p id="mnd14c41p3">
<span class="pali m-text">Phuṭṭho anekarūpehi,</span><br />
</p>
<p id="mnd14c41p4">
<span class="pali m-text">Nātumānaṁ vikappayaṁ tiṭṭhe”ti.</span><br />
</p>
<p id="mnd14c42p1">
<span class="pali m-text">**Ajjhattamevupasame,**</span><br />
</p>
<p id="mnd14c42p2">
<span class="pali m-text">**Na aññato bhikkhu santimeseyya;**</span><br />
</p>
<p id="mnd14c42p3">
<span class="pali m-text">**Ajjhattaṁ upasantassa,**</span><br />
</p>
<p id="mnd14c42p4">
<span class="pali m-text">**Natthi attā kuto nirattā vā.**</span><br />
</p>
<p id="mnd14c43p1">
<span class="pali m-text">**Ajjhattamevupasame**ti.</span><br />
</p>
<p id="mnd14c43p2">
<span class="pali m-text">Ajjhattaṁ rāgaṁ sameyya, dosaṁ sameyya, mohaṁ sameyya, kodhaṁ … upanāhaṁ … makkhaṁ … paḷāsaṁ … issaṁ … macchariyaṁ … māyaṁ … sāṭheyyaṁ … thambhaṁ … sārambhaṁ … mānaṁ … atimānaṁ … madaṁ … pamādaṁ … sabbe kilese … sabbe duccarite … sabbe darathe … sabbe pariḷāhe … sabbe santāpe …</span><br />
</p>
<p id="mnd14c43p3">
<span class="pali m-text">sabbākusalābhisaṅkhāre sameyya upasameyya vūpasameyya nibbāpeyya paṭipassambheyyāti—</span><br />
</p>
<p id="mnd14c43p4">
<span class="pali m-text">ajjhattamevupasame.</span><br />
</p>
<p id="mnd14c44p1">
<span class="pali m-text">**Na aññato bhikkhu santimeseyyā**ti.</span><br />
</p>
<p id="mnd14c44p2">
<span class="pali m-text">Aññato asuddhimaggena, micchāpaṭipadāya, aniyyānapatena, aññatra satipaṭṭhānehi, aññatra sammappadhānehi, aññatra iddhipādehi, aññatra indriyehi, aññatra balehi, aññatra bojjhaṅgehi, aññatra ariyā aṭṭhaṅgikā maggā santiṁ upasantiṁ vūpasantiṁ nibbutiṁ paṭipassaddhiṁ na eseyya na gaveseyya na pariyeseyyāti—</span><br />
</p>
<p id="mnd14c44p3">
<span class="pali m-text">na aññato bhikkhu santimeseyya.</span><br />
</p>
<p id="mnd14c45p1">
<span class="pali m-text">**Ajjhattaṁ upasantassā**ti.</span><br />
</p>
<p id="mnd14c45p2">
<span class="pali m-text">Ajjhattaṁ rāgaṁ santassa, dosaṁ santassa, mohaṁ santassa …pe…</span><br />
</p>
<p id="mnd14c45p3">
<span class="pali m-text">sabbākusalābhisaṅkhāre santassa upasantassa vūpasantassa nibbutassa paṭipassaddhiyāti—</span><br />
</p>
<p id="mnd14c45p4">
<span class="pali m-text">ajjhattaṁ upasantassa.</span><br />
</p>
<p id="mnd14c46p1">
<span class="pali m-text">**Natthi attā kuto nirattā vā**ti.</span><br />
</p>
<p id="mnd14c46p2">
<span class="pali m-text">**Natthī**ti paṭikkhepo.</span><br />
</p>
<p id="mnd14c46p3">
<span class="pali m-text">**Attā**ti attadiṭṭhi natthi;</span><br />
</p>
<p id="mnd14c46p4">
<span class="pali m-text">**nirattā**ti ucchedadiṭṭhi natthi.</span><br />
</p>
<p id="mnd14c46p5">
<span class="pali m-text">**Attā**ti gahitaṁ natthi;</span><br />
</p>
<p id="mnd14c46p6">
<span class="pali m-text">**nirattā**ti muñcitabbaṁ natthi.</span><br />
</p>
<p id="mnd14c46p7">
<span class="pali m-text">Yassatthi gahitaṁ, tassatthi muñcitabbaṁ.</span><br />
</p>
<p id="mnd14c46p8">
<span class="pali m-text">Yassatthi muñcitabbaṁ, tassa gahitaṁ gāhaṁ muñcanaṁ samatikkanto arahā vuddhipārihānivītivatto.</span><br />
</p>
<p id="mnd14c46p9">
<span class="pali m-text">So vuṭṭhavāso ciṇṇacaraṇo …pe… jātimaraṇasaṁsāro, natthi tassa punabbhavoti—</span><br />
</p>
<p id="mnd14c46p10">
<span class="pali m-text">natthi attā kuto nirattā vā.</span><br />
</p>
<p id="mnd14c47p1">
<span class="pali m-text">Tenāha bhagavā—</span><br />
</p>
<p id="mnd14c48p1">
<span class="pali m-text">“Ajjhattamevupasame,</span><br />
</p>
<p id="mnd14c48p2">
<span class="pali m-text">Na aññato bhikkhu santimeseyya;</span><br />
</p>
<p id="mnd14c48p3">
<span class="pali m-text">Ajjhattaṁ upasantassa,</span><br />
</p>
<p id="mnd14c48p4">
<span class="pali m-text">Natthi attā kuto nirattā vā”ti.</span><br />
</p>
<p id="mnd14c49p1">
<span class="pali m-text">**Majjhe yathā samuddassa,**</span><br />
</p>
<p id="mnd14c49p2">
<span class="pali m-text">**Ūmi no jāyatī ṭhito hoti;**</span><br />
</p>
<p id="mnd14c49p3">
<span class="pali m-text">**Evaṁ ṭhito anejassa,**</span><br />
</p>
<p id="mnd14c49p4">
<span class="pali m-text">**Ussadaṁ bhikkhu na kareyya kuhiñci.**</span><br />
</p>
<p id="mnd14c50p1">
<span class="pali m-text">**Majjhe yathā samuddassa, ūmi no jāyatī ṭhito hotī**ti.</span><br />
</p>
<p id="mnd14c50p2">
<span class="pali m-text">Samuddo caturāsītiyojanasahassāni ubbedhena gambhīro.</span><br />
</p>
<p id="mnd14c50p3">
<span class="pali m-text">Heṭṭhā cattārīsayojanasahassāni udakaṁ macchakacchapehi kampati.</span><br />
</p>
<p id="mnd14c50p4">
<span class="pali m-text">Upari cattārīsayojanasahassāni udakaṁ vātehi kampati.</span><br />
</p>
<p id="mnd14c50p5">
<span class="pali m-text">Majjhe cattārīsayojanasahassāni udakaṁ na kampati na vikampati na calati na vedhati nappavedhati na sampavedhati.</span><br />
</p>
<p id="mnd14c50p6">
<span class="pali m-text">Anerito aghaṭṭito acalito aluḷito abhanto vūpasanto tatra ūmi no jāyati, ṭhito hoti samuddoti.</span><br />
</p>
<p id="mnd14c50p7">
<span class="pali m-text">Evampi majjhe yathā samuddassa ūmi no jāyatī ṭhito hoti.</span><br />
</p>
<p id="mnd14c51p1">
<span class="pali m-text">Atha vā sattannaṁ pabbatānaṁ antarikāsu sattasīdantarā mahāsamuddā.</span><br />
</p>
<p id="mnd14c51p2">
<span class="pali m-text">Tatra udakaṁ na kampati na vikampati na calati na vedhati nappavedhati na sampavedhati.</span><br />
</p>
<p id="mnd14c51p3">
<span class="pali m-text">Anerito aghaṭṭito acalito aluḷito abhanto vūpasanto tatra ūmi no jāyati, ṭhito hoti samuddoti.</span><br />
</p>
<p id="mnd14c51p4">
<span class="pali m-text">Evampi majjhe yathā samuddassa ūmi no jāyatī ṭhito hoti.</span><br />
</p>
<p id="mnd14c52p1">
<span class="pali m-text">**Evaṁ ṭhito anejassā**ti.</span><br />
</p>
<p id="mnd14c52p2">
<span class="pali m-text">**Evan**ti opammasampaṭipādanaṁ.</span><br />
</p>
<p id="mnd14c52p3">
<span class="pali m-text">**Ṭhito**ti lābhepi na kampati, alābhepi na kampati, yasepi na kampati, ayasepi na kampati, pasaṁsāyapi na kampati, nindāyapi na kampati, sukhepi na kampati, dukkhepi na kampati na vikampati na calati na vedhati nappavedhati na sampavedhatīti—</span><br />
</p>
<p id="mnd14c52p4">
<span class="pali m-text">evaṁ ṭhito.</span><br />
</p>
<p id="mnd14c52p5">
<span class="pali m-text">**Anejassā**ti **ejā** vuccati taṇhā.</span><br />
</p>
<p id="mnd14c52p6">
<span class="pali m-text">Yo rāgo sārāgo …pe… abhijjhā lobho akusalamūlaṁ.</span><br />
</p>
<p id="mnd14c52p7">
<span class="pali m-text">Yassesā ejā taṇhā pahīnā ucchinnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati anejo.</span><br />
</p>
<p id="mnd14c52p8">
<span class="pali m-text">Ejāya pahīnattā anejo;</span><br />
</p>
<p id="mnd14c52p9">
<span class="pali m-text">so lābhepi na iñjati, alābhepi na iñjati, yasepi na iñjati, ayasepi na iñjati, pasaṁsāyapi na iñjati, nindāyapi na iñjati, sukhepi na iñjati, dukkhepi na iñjati, na calati na vedhati nappavedhati na sampavedhatīti—</span><br />
</p>
<p id="mnd14c52p10">
<span class="pali m-text">evaṁ ṭhito anejassa.</span><br />
</p>
<p id="mnd14c53p1">
<span class="pali m-text">**Ussadaṁ bhikkhu na kareyya kuhiñcī**ti.</span><br />
</p>
<p id="mnd14c53p2">
<span class="pali m-text">**Ussadā**ti sattussadā—</span><br />
</p>
<p id="mnd14c53p3">
<span class="pali m-text">rāgussadaṁ, dosussadaṁ, mohussadaṁ, mānussadaṁ, diṭṭhussadaṁ, kilesussadaṁ, kammussadaṁ na kareyya na janeyya na sañjaneyya na nibbatteyya nābhinibbatteyya.</span><br />
</p>
<p id="mnd14c53p4">
<span class="pali m-text">**Kuhiñcī**ti kuhiñci kismiñci katthaci ajjhattaṁ vā bahiddhā vā ajjhattabahiddhā vāti—</span><br />
</p>
<p id="mnd14c53p5">
<span class="pali m-text">ussadaṁ bhikkhu na kareyya kuhiñci.</span><br />
</p>
<p id="mnd14c54p1">
<span class="pali m-text">Tenāha bhagavā—</span><br />
</p>
<p id="mnd14c55p1">
<span class="pali m-text">“Majjhe yathā samuddassa,</span><br />
</p>
<p id="mnd14c55p2">
<span class="pali m-text">Ūmi no jāyatī ṭhito hoti;</span><br />
</p>
<p id="mnd14c55p3">
<span class="pali m-text">Evaṁ ṭhito anejassa,</span><br />
</p>
<p id="mnd14c55p4">
<span class="pali m-text">Ussadaṁ bhikkhu na kareyya kuhiñcī”ti.</span><br />
</p>
<p id="mnd14c56p1">
<span class="pali m-text">**Akittayī vivaṭacakkhu,**</span><br />
</p>
<p id="mnd14c56p2">
<span class="pali m-text">**Sakkhidhammaṁ parissayavinayaṁ;**</span><br />
</p>
<p id="mnd14c56p3">
<span class="pali m-text">**Paṭipadaṁ vadehi bhaddante,**</span><br />
</p>
<p id="mnd14c56p4">
<span class="pali m-text">**Pātimokkhaṁ atha vāpi samādhiṁ.**</span><br />
</p>
<p id="mnd14c57p1">
<span class="pali m-text">**Akittayī vivaṭacakkhū**ti.</span><br />
</p>
<p id="mnd14c57p2">
<span class="pali m-text">**Akittayī**ti akittayi parikittayi ācikkhi desesi paññapesi paṭṭhapesi vivari vibhaji uttānimakāsi pakāsesīti akittayi.</span><br />
</p>
<p id="mnd14c57p3">
<span class="pali m-text">**Vivaṭacakkhū**ti bhagavā pañcahi cakkhūhi vivaṭacakkhu—</span><br />
</p>
<p id="mnd14c57p4">
<span class="pali m-text">maṁsacakkhunāpi vivaṭacakkhu, dibbena cakkhunāpi vivaṭacakkhu, paññācakkhunāpi vivaṭacakkhu, buddhacakkhunāpi vivaṭacakkhu, samantacakkhunāpi vivaṭacakkhu.</span><br />
</p>
<p id="mnd14c58p1">
<span class="pali m-text">Kathaṁ bhagavā maṁsacakkhunāpi vivaṭacakkhu?</span><br />
</p>
<p id="mnd14c58p2">
<span class="pali m-text">Maṁsacakkhumhipi bhagavato pañca vaṇṇā saṁvijjanti—</span><br />
</p>
<p id="mnd14c58p3">
<span class="pali m-text">nīlo ca vaṇṇo, pītako ca vaṇṇo, lohitako ca vaṇṇo, kaṇho ca vaṇṇo, odāto ca vaṇṇo.</span><br />
</p>
<p id="mnd14c58p4">
<span class="pali m-text">Akkhilomāni ca bhagavato yattha ca akkhilomāni patiṭṭhitāni taṁ nīlaṁ hoti sunīlaṁ pāsādikaṁ dassaneyyaṁ umāpupphasamānaṁ.</span><br />
</p>
<p id="mnd14c58p5">
<span class="pali m-text">Tassa parato pītakaṁ hoti supītakaṁ suvaṇṇavaṇṇaṁ pāsādikaṁ dassaneyyaṁ kaṇikārapupphasamānaṁ.</span><br />
</p>
<p id="mnd14c58p6">
<span class="pali m-text">Ubhato ca akkhikūṭāni bhagavato lohitakāni honti sulohitakāni pāsādikāni dassaneyyāni indagopakasamānāni.</span><br />
</p>
<p id="mnd14c58p7">
<span class="pali m-text">Majjhe kaṇhaṁ hoti sukaṇhaṁ alūkhaṁ siniddhaṁ pāsādikaṁ dassaneyyaṁ addāriṭṭhakasamānaṁ.</span><br />
</p>
<p id="mnd14c58p8">
<span class="pali m-text">Tassa parato odātaṁ hoti suodātaṁ setaṁ paṇḍaraṁ pāsādikaṁ dassaneyyaṁ osadhitārakasamānaṁ.</span><br />
</p>
<p id="mnd14c58p9">
<span class="pali m-text">Tena bhagavā pākatikena maṁsacakkhunā attabhāvapariyāpannena purimasucaritakammābhinibbattena samantā yojanaṁ passati divā ceva rattiñca.</span><br />
</p>
<p id="mnd14c58p10">
<span class="pali m-text">Yadā hipi caturaṅgasamannāgato andhakāro hoti.</span><br />
</p>
<p id="mnd14c58p11">
<span class="pali m-text">Sūriyo vā atthaṅgato hoti.</span><br />
</p>
<p id="mnd14c58p12">
<span class="pali m-text">Kāḷapakkho ca uposatho hoti.</span><br />
</p>
<p id="mnd14c58p13">
<span class="pali m-text">Tibbo ca vanasaṇḍo hoti.</span><br />
</p>
<p id="mnd14c58p14">
<span class="pali m-text">Mahā ca kāḷamegho abbhuṭṭhito hoti.</span><br />
</p>
<p id="mnd14c58p15">
<span class="pali m-text">Evarūpepi caturaṅgasamannāgate andhakāre samantā yojanaṁ passati.</span><br />
</p>
<p id="mnd14c58p16">
<span class="pali m-text">Natthi so kuṭṭo vā kavāṭaṁ vā pākāro vā pabbato vā gaccho vā latā vā āvaraṇaṁ rūpānaṁ dassanāya.</span><br />
</p>
<p id="mnd14c58p17">
<span class="pali m-text">Ekañce tilaphalaṁ nimittaṁ katvā tilavāhe pakkhipeyya.</span><br />
</p>
<p id="mnd14c58p18">
<span class="pali m-text">Taññeva tilaphalaṁ uddhareyya.</span><br />
</p>
<p id="mnd14c58p19">
<span class="pali m-text">Evaṁ parisuddhaṁ bhagavato pākatikaṁ maṁsacakkhu.</span><br />
</p>
<p id="mnd14c58p20">
<span class="pali m-text">Evaṁ bhagavā maṁsacakkhunāpi vivaṭacakkhu.</span><br />
</p>
<p id="mnd14c59p1">
<span class="pali m-text">Kathaṁ bhagavā dibbena cakkhunāpi vivaṭacakkhu?</span><br />
</p>
<p id="mnd14c59p2">
<span class="pali m-text">Bhagavā dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate.</span><br />
</p>
<p id="mnd14c59p3">
<span class="pali m-text">Yathākammūpage satte pajānāti—</span><br />
</p>
<p id="mnd14c59p4">
<span class="pali m-text">“ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā, te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā.</span><br />
</p>
<p id="mnd14c59p5">
<span class="pali m-text">Ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā, te kāyassa bhedā paraṁ maraṇā sugatiṁ saggaṁ lokaṁ upapannā”ti.</span><br />
</p>
<p id="mnd14c59p6">
<span class="pali m-text">Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate;</span><br />
</p>
<p id="mnd14c59p7">
<span class="pali m-text">yathākammūpage satte pajānāti.</span><br />
</p>
<p id="mnd14c59p8">
<span class="pali m-text">Ākaṅkhamāno ca bhagavā ekampi lokadhātuṁ passeyya, dvepi lokadhātuyo passeyya, tissopi lokadhātuyo passeyya, catassopi lokadhātuyo passeyya, pañcapi lokadhātuyo passeyya, dasapi lokadhātuyo passeyya, vīsampi lokadhātuyo passeyya, tiṁsampi lokadhātuyo passeyya, cattālīsampi lokadhātuyo passeyya, paññāsampi lokadhātuyo passeyya, satampi lokadhātuyo passeyya, sahassimpi cūḷanikaṁ lokadhātuṁ passeyya, dvisahassimpi majjhimikaṁ lokadhātuṁ passeyya, tisahassimpi lokadhātuṁ passeyya, mahāsahassimpi lokadhātuṁ passeyya.</span><br />
</p>
<p id="mnd14c59p9">
<span class="pali m-text">Yāvatakaṁ vā pana ākaṅkheyya tāvatakaṁ passeyya.</span><br />
</p>
<p id="mnd14c59p10">
<span class="pali m-text">Evaṁ parisuddhaṁ bhagavato dibbacakkhu.</span><br />
</p>
<p id="mnd14c59p11">
<span class="pali m-text">Evaṁ bhagavā dibbena cakkhunāpi vivaṭacakkhu.</span><br />
</p>
<p id="mnd14c60p1">
<span class="pali m-text">Kathaṁ bhagavā paññācakkhunāpi vivaṭacakkhu?</span><br />
</p>
<p id="mnd14c60p2">
<span class="pali m-text">Bhagavā mahāpañño puthupañño hāsapañño javanapañño tikkhapañño nibbedhikapañño paññāpabhedakusalo pabhinnañāṇo adhigatapaṭisambhido catuvesārajjappatto dasabaladhārī purisāsabho purisasīho purisanāgo purisājañño purisadhorayho anantañāṇo anantatejo anantayaso aḍḍho mahaddhano dhanavā netā vinetā anunetā paññāpetā anijjhāpetā pekkhetā pasādetā.</span><br />
</p>
<p id="mnd14c60p3">
<span class="pali m-text">So hi bhagavā anuppannassa maggassa uppādetā, asañjātassa maggassa sañjanetā, anakkhātassa maggassa akkhātā, maggaññū maggavidū maggakovido maggānugā ca pana etarahi sāvakā viharanti pacchā samannāgatā.</span><br />
</p>
<p id="mnd14c61p1">
<span class="pali m-text">So hi bhagavā jānaṁ jānāti passaṁ passati, cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato.</span><br />
</p>
<p id="mnd14c61p2">
<span class="pali m-text">Natthi tassa bhagavato aññātaṁ adiṭṭhaṁ aviditaṁ asacchikataṁ aphassitaṁ paññāya.</span><br />
</p>
<p id="mnd14c61p3">
<span class="pali m-text">Atītaṁ anāgataṁ paccuppannaṁ upādāya sabbe dhammā sabbākārena buddhassa bhagavato ñāṇamukhe āpāthaṁ āgacchanti.</span><br />
</p>
<p id="mnd14c61p4">
<span class="pali m-text">Yaṁ kiñci neyyaṁ nāma atthi jānitabbaṁ attattho vā parattho vā ubhayattho vā diṭṭhadhammiko vā attho samparāyiko vā attho uttāno vā attho gambhīro vā attho gūḷho vā attho paṭicchanno vā attho neyyo vā attho nīto vā attho anavajjo vā attho nikkileso vā attho vodāno vā attho paramattho vā attho, sabbaṁ taṁ antobuddhañāṇe parivattati.</span><br />
</p>
<p id="mnd14c62p1">
<span class="pali m-text">Sabbaṁ kāyakammaṁ buddhassa bhagavato ñāṇānuparivatti</span><br />
</p>
<p id="mnd14c62p2">
<span class="pali m-text">sabbaṁ vacīkammaṁ …</span><br />
</p>
<p id="mnd14c62p3">
<span class="pali m-text">sabbaṁ manokammaṁ …</span><br />
</p>
<p id="mnd14c62p4">
<span class="pali m-text">atīte buddhassa bhagavato appaṭihataṁ ñāṇaṁ, anāgate paccuppanne appaṭihataṁ ñāṇaṁ.</span><br />
</p>
<p id="mnd14c62p5">
<span class="pali m-text">Yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ;</span><br />
</p>
<p id="mnd14c62p6">
<span class="pali m-text">neyyapariyantikaṁ ñāṇaṁ ñāṇapariyantikaṁ neyyaṁ, neyyaṁ atikkamitvā ñāṇaṁ nappavattati, ñāṇaṁ atikkamitvā neyyapatho natthi.</span><br />
</p>
<p id="mnd14c62p7">
<span class="pali m-text">Aññamaññapariyantaṭṭhāyino te dhammā.</span><br />
</p>
<p id="mnd14c62p8">
<span class="pali m-text">Yathā dvinnaṁ samuggapaṭalānaṁ sammāphusitānaṁ heṭṭhimaṁ samuggapaṭalaṁ uparimaṁ nātivattati, uparimaṁ samuggapaṭalaṁ heṭṭhimaṁ nātivattati, aññamaññapariyantaṭṭhāyino;</span><br />
</p>
<p id="mnd14c62p9">
<span class="pali m-text">evamevaṁ buddhassa bhagavato neyyañca ñāṇañca aññamaññapariyantaṭṭhāyino.</span><br />
</p>
<p id="mnd14c62p10">
<span class="pali m-text">Yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ;</span><br />
</p>
<p id="mnd14c62p11">
<span class="pali m-text">neyyapariyantikaṁ ñāṇaṁ ñāṇapariyantikaṁ neyyaṁ.</span><br />
</p>
<p id="mnd14c62p12">
<span class="pali m-text">Neyyaṁ atikkamitvā ñāṇaṁ nappavattati, ñāṇaṁ atikkamitvā neyyapatho natthi.</span><br />
</p>
<p id="mnd14c62p13">
<span class="pali m-text">Aññamaññapariyantaṭṭhāyino te dhammā.</span><br />
</p>
<p id="mnd14c63p1">
<span class="pali m-text">Sabbadhammesu buddhassa bhagavato ñāṇaṁ pavattati.</span><br />
</p>
<p id="mnd14c63p2">
<span class="pali m-text">Sabbe dhammā buddhassa bhagavato āvajjanapaṭibaddhā ākaṅkhapaṭibaddhā manasikārapaṭibaddhā cittuppādapaṭibaddhā.</span><br />
</p>
<p id="mnd14c63p3">
<span class="pali m-text">Sabbasattesu buddhassa bhagavato ñāṇaṁ pavattati.</span><br />
</p>
<p id="mnd14c63p4">
<span class="pali m-text">Sabbesaṁ sattānaṁ bhagavā āsayaṁ jānāti, anusayaṁ jānāti, caritaṁ jānāti, adhimuttiṁ jānāti, apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbābhabbe satte pajānāti.</span><br />
</p>
<p id="mnd14c63p5">
<span class="pali m-text">Sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati.</span><br />
</p>
<p id="mnd14c64p1">
<span class="pali m-text">Yathā ye keci macchakacchapā antamaso timitimiṅgalaṁ upādāya antomahāsamudde parivattanti;</span><br />
</p>
<p id="mnd14c64p2">
<span class="pali m-text">evamevaṁ sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati.</span><br />
</p>
<p id="mnd14c64p3">
<span class="pali m-text">Yathā ye keci pakkhī antamaso garuḷaṁ venateyyaṁ upādāya ākāsassa padese parivattanti;</span><br />
</p>
<p id="mnd14c64p4">
<span class="pali m-text">evamevaṁ yepi te sāriputtasamā paññāya tepi buddhañāṇassa padese parivattanti;</span><br />
</p>
<p id="mnd14c64p5">
<span class="pali m-text">buddhañāṇaṁ devamanussānaṁ paññaṁ pharitvā abhibhavitvā tiṭṭhati.</span><br />
</p>
<p id="mnd14c64p6">
<span class="pali m-text">Yepi te khattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā nipuṇā kataparappavādā vālavedhirūpā vobhindantā maññe caranti paññāgatena diṭṭhigatāni, te pañhaṁ abhisaṅkharitvā abhisaṅkharitvā tathāgataṁ upasaṅkamitvā pucchanti gūḷhāni ca paṭicchannāni ca.</span><br />
</p>
<p id="mnd14c64p7">
<span class="pali m-text">Kathitā visajjitā ca te pañhā bhagavatā honti niddiṭṭhakāraṇā.</span><br />
</p>
<p id="mnd14c64p8">
<span class="pali m-text">Upakkhittakā ca te bhagavato sampajjanti.</span><br />
</p>
<p id="mnd14c64p9">
<span class="pali m-text">Atha kho bhagavā tattha atirocati yadidaṁ paññāyāti.</span><br />
</p>
<p id="mnd14c64p10">
<span class="pali m-text">Evaṁ bhagavā paññācakkhunāpi vivaṭacakkhu.</span><br />
</p>
<p id="mnd14c65p1">
<span class="pali m-text">Kathaṁ bhagavā buddhacakkhunāpi vivaṭacakkhu?</span><br />
</p>
<p id="mnd14c65p2">
<span class="pali m-text">Bhagavā buddhacakkhunā lokaṁ volokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino viharante, appekacce na paralokavajjabhayadassāvino viharante.</span><br />
</p>
<p id="mnd14c65p3">
<span class="pali m-text">Seyyathāpi nāma uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni udakā anuggatāni antonimuggaposīni, appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni samodakaṁ ṭhitāni, appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni udakā accuggamma tiṭṭhanti anupalittāni udakena;</span><br />
</p>
<p id="mnd14c65p4">
<span class="pali m-text">evamevaṁ bhagavā buddhacakkhunā lokaṁ volokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino viharante, appekacce na paralokavajjabhayadassāvino viharante.</span><br />
</p>
<p id="mnd14c65p5">
<span class="pali m-text">Jānāti bhagavā—</span><br />
</p>
<p id="mnd14c65p6">
<span class="pali m-text">“ayaṁ puggalo rāgacarito, ayaṁ dosacarito, ayaṁ mohacarito, ayaṁ vitakkacarito, ayaṁ saddhācarito, ayaṁ ñāṇacarito”ti.</span><br />
</p>
<p id="mnd14c65p7">
<span class="pali m-text">Rāgacaritassa bhagavā puggalassa asubhakathaṁ katheti;</span><br />
</p>
<p id="mnd14c65p8">
<span class="pali m-text">dosacaritassa bhagavā puggalassa mettābhāvanaṁ ācikkhati;</span><br />
</p>
<p id="mnd14c65p9">
<span class="pali m-text">mohacaritassa bhagavā puggalassa uddese paripucchāya kālena dhammassavane kālena dhammasākacchāya garusaṁvāse niveseti;</span><br />
</p>
<p id="mnd14c65p10">
<span class="pali m-text">vitakkacaritassa bhagavā puggalassa ānāpānassatiṁ ācikkhati;</span><br />
</p>
<p id="mnd14c65p11">
<span class="pali m-text">saddhācaritassa bhagavā puggalassa pasādanīyaṁ nimittaṁ ācikkhati buddhasubodhiṁ dhammasudhammataṁ saṅghasuppaṭipattiṁ sīlāni ca attano;</span><br />
</p>
<p id="mnd14c65p12">
<span class="pali m-text">ñāṇacaritassa bhagavā puggalassa ācikkhati vipassanānimittaṁ aniccākāraṁ dukkhākāraṁ anattākāraṁ.</span><br />
</p>
<p id="mnd14c66p1">
<span class="pali m-text">“Sele yathā pabbatamuddhaniṭṭhito,</span><br />
</p>
<p id="mnd14c66p2">
<span class="pali m-text">Yathāpi passe janataṁ samantato;</span><br />
</p>
<p id="mnd14c66p3">
<span class="pali m-text">Tathūpamaṁ dhammamayaṁ sumedha,</span><br />
</p>
<p id="mnd14c66p4">
<span class="pali m-text">Pāsādamāruyha samantacakkhu;</span><br />
</p>
<p id="mnd14c66p5">
<span class="pali m-text">Sokāvatiṇṇaṁ janatamapetasoko,</span><br />
</p>
<p id="mnd14c66p6">
<span class="pali m-text">Avekkhassu jātijarābhibhūtan”ti.</span><br />
</p>
<p id="mnd14c67p1">
<span class="pali m-text">Evaṁ bhagavā buddhacakkhunāpi vivaṭacakkhu.</span><br />
</p>
<p id="mnd14c68p1">
<span class="pali m-text">Kathaṁ bhagavā samantacakkhunāpi vivaṭacakkhu?</span><br />
</p>
<p id="mnd14c68p2">
<span class="pali m-text">**Samantacakkhu** vuccati sabbaññutañāṇaṁ.</span><br />
</p>
<p id="mnd14c68p3">
<span class="pali m-text">Bhagavā sabbaññutañāṇena upeto samupeto upagato samupagato upapanno samupapanno samannāgato.</span><br />
</p>
<p id="mnd14c69p1">
<span class="pali m-text">“Na tassa adiṭṭhamidhatthi kiñci,</span><br />
</p>
<p id="mnd14c69p2">
<span class="pali m-text">Atho aviññātamajānitabbaṁ;</span><br />
</p>
<p id="mnd14c69p3">
<span class="pali m-text">Sabbaṁ abhiññāsi yadatthi neyyaṁ,</span><br />
</p>
<p id="mnd14c69p4">
<span class="pali m-text">Tathāgato tena samantacakkhū”ti.</span><br />
</p>
<p id="mnd14c70p1">
<span class="pali m-text">Evaṁ bhagavā samantacakkhunāpi vivaṭacakkhūti—</span><br />
</p>
<p id="mnd14c70p2">
<span class="pali m-text">akittayi vivaṭacakkhu.</span><br />
</p>
<p id="mnd14c71p1">
<span class="pali m-text">**Sakkhidhammaṁ parissayavinayan**ti.</span><br />
</p>
<p id="mnd14c71p2">
<span class="pali m-text">**Sakkhidhamman**ti na itihitihaṁ, na itikirāya, na paramparāya, na piṭakasampadāya, na takkahetu, na nayahetu, na ākāraparivitakkena, na diṭṭhinijjhānakkhantiyā sāmaṁ sayamabhiññātaṁ attapaccakkhaṁ dhammanti—</span><br />
</p>
<p id="mnd14c71p3">
<span class="pali m-text">sakkhidhammaṁ.</span><br />
</p>
<p id="mnd14c71p4">
<span class="pali m-text">**Parissayavinayan**ti.</span><br />
</p>
<p id="mnd14c71p5">
<span class="pali m-text">**Parissayā**ti dve parissayā—</span><br />
</p>
<p id="mnd14c71p6">
<span class="pali m-text">pākaṭaparissayā ca paṭicchannaparissayā ca.</span><br />
</p>
<p id="mnd14c71p7">
<span class="pali m-text">Katame pākaṭaparissayā?</span><br />
</p>
<p id="mnd14c71p8">
<span class="pali m-text">Sīhā byagghā dīpī acchā taracchā kokā mahiṁsā hatthī ahi vicchikā satapadī, corā vā assu mānavā vā katakammā vā akatakammā vā, cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍāho jaro kucchirogo mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā vitacchikā lohitapittaṁ madhumeho aṁsā piḷakā bhagandalā, pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā ābādhā opakkamikā ābādhā kammavipākajā ābādhā, sītaṁ uṇhaṁ jighacchā pipāsā uccāro passāvo ḍaṁsamakasavātātapasarīsapasamphassā iti vā—</span><br />
</p>
<p id="mnd14c71p9">
<span class="pali m-text">ime vuccanti pākaṭaparissayā.</span><br />
</p>
<p id="mnd14c72p1">
<span class="pali m-text">Katame paṭicchannaparissayā?</span><br />
</p>
<p id="mnd14c72p2">
<span class="pali m-text">Kāyaduccaritaṁ vacīduccaritaṁ manoduccaritaṁ kāmacchandanīvaraṇaṁ byāpādanīvaraṇaṁ thinamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ rāgo doso moho kodho upanāho makkho paḷāso issā macchariyaṁ māyā sāṭheyyaṁ thambho sārambho māno atimāno mado pamādo, sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā—</span><br />
</p>
<p id="mnd14c72p3">
<span class="pali m-text">ime vuccanti paṭicchannaparissayā.</span><br />
</p>
<p id="mnd14c73p1">
<span class="pali m-text">**Parissayā**ti kenaṭṭhena parissayā?</span><br />
</p>
<p id="mnd14c73p2">
<span class="pali m-text">Parisahantīti parissayā, parihānāya saṁvattantīti parissayā, tatrāsayāti parissayā.</span><br />
</p>
<p id="mnd14c73p3">
<span class="pali m-text">Kathaṁ parisahantīti parissayā?</span><br />
</p>
<p id="mnd14c73p4">
<span class="pali m-text">Te parissayā taṁ puggalaṁ sahanti parisahanti abhibhavanti ajjhottharanti pariyādiyanti maddanti.</span><br />
</p>
<p id="mnd14c73p5">
<span class="pali m-text">Evaṁ parisahantīti—</span><br />
</p>
<p id="mnd14c73p6">
<span class="pali m-text">parissayā.</span><br />
</p>
<p id="mnd14c74p1">
<span class="pali m-text">Kathaṁ parihānāya saṁvattantīti parissayā?</span><br />
</p>
<p id="mnd14c74p2">
<span class="pali m-text">Te parissayā kusalānaṁ dhammānaṁ antarāyāya parihānāya saṁvattanti.</span><br />
</p>
<p id="mnd14c74p3">
<span class="pali m-text">Katamesaṁ kusalānaṁ dhammānaṁ?</span><br />
</p>
<p id="mnd14c74p4">
<span class="pali m-text">Sammāpaṭipadāya anulomapaṭipadāya apaccanīkapaṭipadāya aviruddhapaṭipadāya anvatthapaṭipadāya dhammānudhammapaṭipadāya sīlesu paripūrakāritāya indriyesu guttadvāratāya bhojane mattaññutāya jāgariyānuyogassa satisampajaññassa catunnaṁ satipaṭṭhānānaṁ bhāvanānuyogassa catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassa bhāvanānuyogassa—</span><br />
</p>
<p id="mnd14c74p5">
<span class="pali m-text">imesaṁ kusalānaṁ dhammānaṁ antarāyāya parihānāya saṁvattanti.</span><br />
</p>
<p id="mnd14c74p6">
<span class="pali m-text">Evampi parihānāya saṁvattantīti—</span><br />
</p>
<p id="mnd14c74p7">
<span class="pali m-text">parissayā.</span><br />
</p>
<p id="mnd14c75p1">
<span class="pali m-text">Kathaṁ tatrāsayāti parissayā?</span><br />
</p>
<p id="mnd14c75p2">
<span class="pali m-text">Tatthete pāpakā akusalā dhammā uppajjanti attabhāvasannissayā.</span><br />
</p>
<p id="mnd14c75p3">
<span class="pali m-text">Yathā bile bilāsayā pāṇā sayanti, dake dakāsayā pāṇā sayanti, vane vanāsayā pāṇā sayanti, rukkhe rukkhāsayā pāṇā sayanti;</span><br />
</p>
<p id="mnd14c75p4">
<span class="pali m-text">evamevaṁ tatthete pāpakā akusalā dhammā uppajjanti attabhāvasannissayāti.</span><br />
</p>
<p id="mnd14c75p5">
<span class="pali m-text">Evampi tatrāsayāti—</span><br />
</p>
<p id="mnd14c75p6">
<span class="pali m-text">parissayā.</span><br />
</p>
<p id="mnd14c76p1">
<span class="pali m-text">Vuttañhetaṁ bhagavatā—</span><br />
</p>
<p id="mnd14c76p2">
<span class="pali m-text">“sāntevāsiko, bhikkhave, bhikkhu sācariyako dukkhaṁ na phāsu viharati.</span><br />
</p>
<p id="mnd14c76p3">
<span class="pali m-text">Kathañca, bhikkhave, bhikkhu sāntevāsiko sācariyako dukkhaṁ na phāsu viharati?</span><br />
</p>
<p id="mnd14c76p4">
<span class="pali m-text">Idha, bhikkhave, bhikkhuno cakkhunā rūpaṁ disvā uppajjanti pāpakā akusalā dhammā sarasaṅkappā saṁyojaniyā, tyassa anto vasanti anvāssavanti pāpakā akusalā dhammāti.</span><br />
</p>
<p id="mnd14c76p5">
<span class="pali m-text">Tasmā sāntevāsikoti vuccati.</span><br />
</p>
<p id="mnd14c76p6">
<span class="pali m-text">Te naṁ samudācaranti, samudācaranti naṁ pāpakā akusalā dhammāti.</span><br />
</p>
<p id="mnd14c76p7">
<span class="pali m-text">Tasmā sācariyakoti vuccati.</span><br />
</p>
<p id="mnd14c77p1">
<span class="pali m-text">Puna caparaṁ, bhikkhave, bhikkhuno sotena saddaṁ sutvā …pe…</span><br />
</p>
<p id="mnd14c77p2">
<span class="pali m-text">ghānena gandhaṁ ghāyitvā …</span><br />
</p>
<p id="mnd14c77p3">
<span class="pali m-text">jivhāya rasaṁ sāyitvā …</span><br />
</p>
<p id="mnd14c77p4">
<span class="pali m-text">kāyena phoṭṭhabbaṁ phusitvā …</span><br />
</p>
<p id="mnd14c77p5">
<span class="pali m-text">manasā dhammaṁ viññāya uppajjanti pāpakā akusalā dhammā sarasaṅkappā saṁyojaniyā, tyassa anto vasanti anvāssavanti pāpakā akusalā dhammāti.</span><br />
</p>
<p id="mnd14c77p6">
<span class="pali m-text">Tasmā sāntevāsikoti vuccati.</span><br />
</p>
<p id="mnd14c77p7">
<span class="pali m-text">Te naṁ samudācaranti, samudācaranti naṁ pāpakā akusalā dhammāti.</span><br />
</p>
<p id="mnd14c77p8">
<span class="pali m-text">Tasmā sācariyakoti vuccati.</span><br />
</p>
<p id="mnd14c77p9">
<span class="pali m-text">Evaṁ kho, bhikkhave, bhikkhu sāntevāsiko sācariyako dukkhaṁ na phāsu viharatī”ti.</span><br />
</p>
<p id="mnd14c77p10">
<span class="pali m-text">Evampi tatrāsayāti—</span><br />
</p>
<p id="mnd14c77p11">
<span class="pali m-text">parissayā.</span><br />
</p>
<p id="mnd14c78p1">
<span class="pali m-text">Vuttañhetaṁ bhagavatā—</span><br />
</p>
<p id="mnd14c78p2">
<span class="pali m-text">“tayome, bhikkhave, antarāmalā antarāamittā antarāsapattā antarāvadhakā antarāpaccatthikā.</span><br />
</p>
<p id="mnd14c78p3">
<span class="pali m-text">Katame tayo?</span><br />
</p>
<p id="mnd14c78p4">
<span class="pali m-text">Lobho, bhikkhave, antarāmalo antarāamitto antarāsapatto antarāvadhako antarāpaccatthiko;</span><br />
</p>
<p id="mnd14c78p5">
<span class="pali m-text">doso, bhikkhave …pe…</span><br />
</p>
<p id="mnd14c78p6">
<span class="pali m-text">moho, bhikkhave, antarāmalo antarāamitto antarāsapatto antarāvadhako antarāpaccatthiko.</span><br />
</p>
<p id="mnd14c78p7">
<span class="pali m-text">Ime kho, bhikkhave, tayo antarāmalā antarāamittā antarāsapattā antarāvadhakā antarāpaccatthikāti.</span><br />
</p>
<p id="mnd14c79p1">
<span class="pali m-text">Anatthajanano lobho,</span><br />
</p>
<p id="mnd14c79p2">
<span class="pali m-text">lobho cittappakopano;</span><br />
</p>
<p id="mnd14c79p3">
<span class="pali m-text">Bhayamantarato jātaṁ,</span><br />
</p>
<p id="mnd14c79p4">
<span class="pali m-text">taṁ jano nāvabujjhati.</span><br />
</p>
<p id="mnd14c80p1">
<span class="pali m-text">Luddho atthaṁ na jānāti,</span><br />
</p>
<p id="mnd14c80p2">
<span class="pali m-text">luddho dhammaṁ na passati;</span><br />
</p>
<p id="mnd14c80p3">
<span class="pali m-text">Andhantamaṁ tadā hoti,</span><br />
</p>
<p id="mnd14c80p4">
<span class="pali m-text">yaṁ lobho sahate naraṁ.</span><br />
</p>
<p id="mnd14c81p1">
<span class="pali m-text">Anatthajanano doso,</span><br />
</p>
<p id="mnd14c81p2">
<span class="pali m-text">doso cittappakopano;</span><br />
</p>
<p id="mnd14c81p3">
<span class="pali m-text">Bhayamantarato jātaṁ,</span><br />
</p>
<p id="mnd14c81p4">
<span class="pali m-text">taṁ jano nāvabujjhati.</span><br />
</p>
<p id="mnd14c82p1">
<span class="pali m-text">Kuddho atthaṁ na jānāti,</span><br />
</p>
<p id="mnd14c82p2">
<span class="pali m-text">kuddho dhammaṁ na passati;</span><br />
</p>
<p id="mnd14c82p3">
<span class="pali m-text">Andhantamaṁ tadā hoti,</span><br />
</p>
<p id="mnd14c82p4">
<span class="pali m-text">yaṁ doso sahate naraṁ.</span><br />
</p>
<p id="mnd14c83p1">
<span class="pali m-text">Anatthajanano moho,</span><br />
</p>
<p id="mnd14c83p2">
<span class="pali m-text">moho cittappakopano;</span><br />
</p>
<p id="mnd14c83p3">
<span class="pali m-text">Bhayamantarato jātaṁ,</span><br />
</p>
<p id="mnd14c83p4">
<span class="pali m-text">taṁ jano nāvabujjhati.</span><br />
</p>
<p id="mnd14c84p1">
<span class="pali m-text">Mūḷho atthaṁ na jānāti,</span><br />
</p>
<p id="mnd14c84p2">
<span class="pali m-text">mūḷho dhammaṁ na passati;</span><br />
</p>
<p id="mnd14c84p3">
<span class="pali m-text">Andhantamaṁ tadā hoti,</span><br />
</p>
<p id="mnd14c84p4">
<span class="pali m-text">yaṁ moho sahate naran”ti.</span><br />
</p>
<p id="mnd14c85p1">
<span class="pali m-text">Evampi tatrāsayāti—</span><br />
</p>
<p id="mnd14c85p2">
<span class="pali m-text">parissayā.</span><br />
</p>
<p id="mnd14c86p1">
<span class="pali m-text">Vuttañhetaṁ bhagavatā—</span><br />
</p>
<p id="mnd14c86p2">
<span class="pali m-text">“tayo kho, mahārāja, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya.</span><br />
</p>
<p id="mnd14c86p3">
<span class="pali m-text">Katame tayo?</span><br />
</p>
<p id="mnd14c86p4">
<span class="pali m-text">Lobho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya;</span><br />
</p>
<p id="mnd14c86p5">
<span class="pali m-text">doso kho, mahārāja …pe…</span><br />
</p>
<p id="mnd14c86p6">
<span class="pali m-text">moho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya.</span><br />
</p>
<p id="mnd14c86p7">
<span class="pali m-text">Ime kho, mahārāja, tayo purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya.</span><br />
</p>
<p id="mnd14c87p1">
<span class="pali m-text">Lobho doso ca moho ca,</span><br />
</p>
<p id="mnd14c87p2">
<span class="pali m-text">purisaṁ pāpacetasaṁ;</span><br />
</p>
<p id="mnd14c87p3">
<span class="pali m-text">Hiṁsanti attasambhūtā,</span><br />
</p>
<p id="mnd14c87p4">
<span class="pali m-text">tacasāraṁva samphalan”ti.</span><br />
</p>
<p id="mnd14c88p1">
<span class="pali m-text">Evampi tatrāsayāti—</span><br />
</p>
<p id="mnd14c88p2">
<span class="pali m-text">parissayā.</span><br />
</p>
<p id="mnd14c89p1">
<span class="pali m-text">Vuttañhetaṁ bhagavatā—</span><br />
</p>
<p id="mnd14c90p1">
<span class="pali m-text">“Rāgo ca doso ca itonidānā,</span><br />
</p>
<p id="mnd14c90p2">
<span class="pali m-text">Aratī ratī lomahaṁso itojā;</span><br />
</p>
<p id="mnd14c90p3">
<span class="pali m-text">Ito samuṭṭhāya manovitakkā,</span><br />
</p>
<p id="mnd14c90p4">
<span class="pali m-text">Kumārakā dhaṅkamivossajantī”ti.</span><br />
</p>
<p id="mnd14c91p1">
<span class="pali m-text">Evampi tatrāsayāti—</span><br />
</p>
<p id="mnd14c91p2">
<span class="pali m-text">parissayā.</span><br />
</p>
<p id="mnd14c92p1">
<span class="pali m-text">**Parissayavinayan**ti parissayavinayaṁ parissayappahānaṁ parissayavūpasamaṁ parissayapaṭinissaggaṁ parissayapaṭipassaddhiṁ amataṁ nibbānanti—</span><br />
</p>
<p id="mnd14c92p2">
<span class="pali m-text">sakkhidhammaṁ parissayavinayaṁ.</span><br />
</p>
<p id="mnd14c93p1">
<span class="pali m-text">**Paṭipadaṁ vadehi bhaddante**ti.</span><br />
</p>
<p id="mnd14c93p2">
<span class="pali m-text">Paṭipadaṁ vadehi—</span><br />
</p>
<p id="mnd14c93p3">
<span class="pali m-text">sammāpaṭipadaṁ anulomapaṭipadaṁ apaccanīkapaṭipadaṁ aviruddhapaṭipadaṁ anvatthapaṭipadaṁ dhammānudhammapaṭipadaṁ sīlesu paripūrakāritaṁ indriyesu guttadvārataṁ bhojane mattaññutaṁ jāgariyānuyogaṁ satisampajaññaṁ cattāro satipaṭṭhāne cattāro sammappadhāne cattāro iddhipāde pañcindriyāni pañca balāni satta bojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ vadehi ācikkha desehi paññapehi paṭṭhapehi vivara vibhaja uttānīkarohi pakāsehīti—</span><br />
</p>
<p id="mnd14c93p4">
<span class="pali m-text">paṭipadaṁ vadehi.</span><br />
</p>
<p id="mnd14c93p5">
<span class="pali m-text">**Bhaddante**ti so nimmito buddhaṁ bhagavantaṁ ālapati.</span><br />
</p>
<p id="mnd14c93p6">
<span class="pali m-text">Atha vā yaṁ tvaṁ dhammaṁ ācikkhasi desesi paññapesi paṭṭhapesi vivari vibhaji uttānīakāsi pakāsesi sabbaṁ taṁ sundaraṁ bhaddakaṁ kalyāṇaṁ anavajjaṁ sevitabbanti—</span><br />
</p>
<p id="mnd14c93p7">
<span class="pali m-text">paṭipadaṁ vadehi bhaddante.</span><br />
</p>
<p id="mnd14c94p1">
<span class="pali m-text">**Pātimokkhaṁ atha vāpi samādhin**ti.</span><br />
</p>
<p id="mnd14c94p2">
<span class="pali m-text">**Pātimokkhan**ti sīlaṁ patiṭṭhā ādi caraṇaṁ saṁyamo saṁvaro mukhaṁ pamukhaṁ kusalānaṁ dhammānaṁ samāpattiyā.</span><br />
</p>
<p id="mnd14c94p3">
<span class="pali m-text">**Atha vāpi samādhin**ti yā cittassa ṭhiti saṇṭhiti avaṭṭhiti avisāhāro avikkhepo avisāhatamānasatā samatho samādhindriyaṁ samādhibalaṁ sammāsamādhīti—</span><br />
</p>
<p id="mnd14c94p4">
<span class="pali m-text">pātimokkhaṁ atha vāpi samādhiṁ.</span><br />
</p>
<p id="mnd14c95p1">
<span class="pali m-text">Tenāha so nimmito—</span><br />
</p>
<p id="mnd14c96p1">
<span class="pali m-text">“Akittayī vivaṭacakkhu,</span><br />
</p>
<p id="mnd14c96p2">
<span class="pali m-text">Sakkhidhammaṁ parissayavinayaṁ;</span><br />
</p>
<p id="mnd14c96p3">
<span class="pali m-text">Paṭipadaṁ vadehi bhaddante,</span><br />
</p>
<p id="mnd14c96p4">
<span class="pali m-text">Pātimokkhaṁ atha vāpi samādhin”ti.</span><br />
</p>
<p id="mnd14c97p1">
<span class="pali m-text">**Cakkhūhi neva lolassa,**</span><br />
</p>
<p id="mnd14c97p2">
<span class="pali m-text">**Gāmakathāya āvaraye sotaṁ;**</span><br />
</p>
<p id="mnd14c97p3">
<span class="pali m-text">**Rase ca nānugijjheyya,**</span><br />
</p>
<p id="mnd14c97p4">
<span class="pali m-text">**Na ca mamāyetha kiñci lokasmiṁ.**</span><br />
</p>
<p id="mnd14c98p1">
<span class="pali m-text">**Cakkhūhi neva lolassā**ti.</span><br />
</p>
<p id="mnd14c98p2">
<span class="pali m-text">Kathaṁ cakkhuloloti?</span><br />
</p>
<p id="mnd14c98p3">
<span class="pali m-text">Idhekacco cakkhuloliyena samannāgato hoti—</span><br />
</p>
<p id="mnd14c98p4">
<span class="pali m-text">“adiṭṭhaṁ dakkhitabbaṁ, diṭṭhaṁ samatikkamitabban”ti ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anavaṭṭhitacārikaṁ anuyutto ca hoti rūpassa dassanāya.</span><br />
</p>
<p id="mnd14c98p5">
<span class="pali m-text">Evampi cakkhulolo hoti.</span><br />
</p>
<p id="mnd14c99p1">
<span class="pali m-text">Atha vā bhikkhu antaragharaṁ paviṭṭho vīthiṁ paṭipanno asaṁvuto gacchati hatthiṁ olokento, assaṁ olokento, rathaṁ olokento, pattiṁ olokento, itthiyo olokento, purise olokento, kumārake olokento, kumārikāyo olokento, antarāpaṇaṁ olokento, gharamukhāni olokento, uddhaṁ olokento, adho olokento, disāvidisaṁ vipekkhamāno gacchati.</span><br />
</p>
<p id="mnd14c99p2">
<span class="pali m-text">Evampi cakkhulolo hoti.</span><br />
</p>
<p id="mnd14c100p1">
<span class="pali m-text">Atha vā bhikkhu cakkhunā rūpaṁ disvā nimittaggāhī hoti anubyañjanaggāhī.</span><br />
</p>
<p id="mnd14c100p2">
<span class="pali m-text">Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya na paṭipajjati, na rakkhati cakkhundriyaṁ, cakkhundriye na saṁvaraṁ āpajjati.</span><br />
</p>
<p id="mnd14c100p3">
<span class="pali m-text">Evampi cakkhulolo hoti.</span><br />
</p>
<p id="mnd14c101p1">
<span class="pali m-text">Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti, seyyathidaṁ—</span><br />
</p>
<p id="mnd14c101p2">
<span class="pali m-text">naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūṇaṁ sobhanakaṁ caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahiṁsayuddhaṁ usabhayuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ anīkadassanaṁ iti vā.</span><br />
</p>
<p id="mnd14c101p3">
<span class="pali m-text">Evampi cakkhulolo hoti.</span><br />
</p>
<p id="mnd14c102p1">
<span class="pali m-text">Kathaṁ na cakkhulolo hoti?</span><br />
</p>
<p id="mnd14c102p2">
<span class="pali m-text">Idha bhikkhu antaragharaṁ paviṭṭho vīthiṁ paṭipanno saṁvuto gacchati na hatthiṁ olokento, na assaṁ olokento, na rathaṁ olokento, na pattiṁ olokento, na itthiyo olokento, na purise olokento, na kumārake olokento, na kumārikāyo olokento, na antarāpaṇaṁ olokento, na gharamukhāni olokento, na uddhaṁ olokento, na adho olokento, na disāvidisāvipekkhamāno gacchati.</span><br />
</p>
<p id="mnd14c102p3">
<span class="pali m-text">Evampi na cakkhulolo hoti.</span><br />
</p>
<p id="mnd14c103p1">
<span class="pali m-text">Atha vā bhikkhu cakkhunā rūpaṁ disvā na nimittaggāhī hoti nānubyañjanaggāhī.</span><br />
</p>
<p id="mnd14c103p2">
<span class="pali m-text">Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati.</span><br />
</p>
<p id="mnd14c103p3">
<span class="pali m-text">Evampi na cakkhulolo hoti.</span><br />
</p>
<p id="mnd14c104p1">
<span class="pali m-text">Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ ananuyuttā viharanti, seyyathidaṁ—</span><br />
</p>
<p id="mnd14c104p2">
<span class="pali m-text">naccaṁ gītaṁ vāditaṁ pekkhaṁ akkhānaṁ …pe…</span><br />
</p>
<p id="mnd14c104p3">
<span class="pali m-text">anīkadassanaṁ iti vā.</span><br />
</p>
<p id="mnd14c104p4">
<span class="pali m-text">Evarūpā visūkadassanā paṭivirato hoti.</span><br />
</p>
<p id="mnd14c104p5">
<span class="pali m-text">Evampi na cakkhulolo hoti.</span><br />
</p>
<p id="mnd14c105p1">
<span class="pali m-text">**Cakkhūhi neva lolassā**ti.</span><br />
</p>
<p id="mnd14c105p2">
<span class="pali m-text">Cakkhuloliyaṁ pajaheyya vinodeyya byantiṁ kareyya anabhāvaṁ gameyya, cakkhuloliyā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br />
</p>
<p id="mnd14c105p3">
<span class="pali m-text">cakkhūhi neva lolassa.</span><br />
</p>
<p id="mnd14c106p1">
<span class="pali m-text">**Gāmakathāya āvaraye sotan**ti.</span><br />
</p>
<p id="mnd14c106p2">
<span class="pali m-text">Gāmakathā vuccati bāttiṁsa tiracchānakathā, seyyathidaṁ—</span><br />
</p>
<p id="mnd14c106p3">
<span class="pali m-text">rājakathā corakathā mahāmattakathā senākathā bhayakathā yuddhakathā annakathā pānakathā vatthakathā yānakathā sayanakathā mālākathā gandhakathā ñātikathā gāmakathā nigamakathā nagarakathā janapadakathā itthikathā sūrakathā visikhākathā kumbhaṭṭhānakathā pubbapetakathā nānattakathā lokakkhāyikā samuddakkhāyikā itibhavābhavakathā iti vā.</span><br />
</p>
<p id="mnd14c106p4">
<span class="pali m-text">**Gāmakathāya āvaraye sotan**ti.</span><br />
</p>
<p id="mnd14c106p5">
<span class="pali m-text">Gāmakathāya sotaṁ āvareyya nivāreyya saṁvareyya rakkheyya gopeyya pidaheyya pacchindeyyāti—</span><br />
</p>
<p id="mnd14c106p6">
<span class="pali m-text">gāmakathāya āvaraye sotaṁ.</span><br />
</p>
<p id="mnd14c107p1">
<span class="pali m-text">**Rase ca nānugijjheyyā**ti.</span><br />
</p>
<p id="mnd14c107p2">
<span class="pali m-text">**Rase cā**ti mūlaraso khandharaso tacaraso pattaraso puppharaso phalaraso ambilaṁ madhuraṁ tittakaṁ kaṭukaṁ loṇikaṁ khārikaṁ lambikaṁ kasāvo sādu asādu sītaṁ uṇhaṁ.</span><br />
</p>
<p id="mnd14c107p3">
<span class="pali m-text">Santeke samaṇabrāhmaṇā rasagiddhā;</span><br />
</p>
<p id="mnd14c107p4">
<span class="pali m-text">te jivhaggena rasaggāni pariyesantā āhiṇḍanti, te ambilaṁ labhitvā anambilaṁ pariyesanti, anambilaṁ labhitvā ambilaṁ pariyesanti …pe…</span><br />
</p>
<p id="mnd14c107p5">
<span class="pali m-text">sītaṁ labhitvā uṇhaṁ pariyesanti, uṇhaṁ labhitvā sītaṁ pariyesanti.</span><br />
</p>
<p id="mnd14c107p6">
<span class="pali m-text">Te yaṁ yaṁ labhitvā tena tena na tussanti, aparāparaṁ pariyesanti, manāpikesu rasesu rattā giddhā gadhitā mucchitā ajjhosannā laggā laggitā palibuddhā.</span><br />
</p>
<p id="mnd14c107p7">
<span class="pali m-text">Yassesā rasataṇhā pahīnā samucchinnā …pe… ñāṇagginā daḍḍhā, so paṭisaṅkhā yoniso āhāraṁ āhāreti neva davāya …pe…</span><br />
</p>
<p id="mnd14c107p8">
<span class="pali m-text">anavajjatā ca phāsuvihāro cāti.</span><br />
</p>
<p id="mnd14c108p1">
<span class="pali m-text">Yathā vaṇaṁ ālimpeyya yāvadeva āruhaṇatthāya, yathā vā pana akkhaṁ abbhañjeyya yāvadeva bhārassa nittharaṇatthāya, yathā vā puttamaṁsaṁ āhāraṁ āhāreyya yāvadeva kantārassa nittharaṇatthāya;</span><br />
</p>
<p id="mnd14c108p2">
<span class="pali m-text">evamevaṁ bhikkhu paṭisaṅkhā yoniso āhāraṁ āhāreti neva davāya …pe…</span><br />
</p>
<p id="mnd14c108p3">
<span class="pali m-text">anavajjatā ca phāsuvihāro cāti rasataṇhaṁ pajaheyya vinodeyya byantiṁ kareyya anabhāvaṁ gameyya, rasataṇhāya ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br />
</p>
<p id="mnd14c108p4">
<span class="pali m-text">rase ca nānugijjheyya.</span><br />
</p>
<p id="mnd14c109p1">
<span class="pali m-text">**Na ca mamāyetha kiñci lokasmin**ti.</span><br />
</p>
<p id="mnd14c109p2">
<span class="pali m-text">**Mamattā**ti dve mamattā—</span><br />
</p>
<p id="mnd14c109p3">
<span class="pali m-text">taṇhāmamattañca diṭṭhimamattañca …pe…</span><br />
</p>
<p id="mnd14c109p4">
<span class="pali m-text">idaṁ taṇhāmamattaṁ …pe…</span><br />
</p>
<p id="mnd14c109p5">
<span class="pali m-text">idaṁ diṭṭhimamattaṁ.</span><br />
</p>
<p id="mnd14c109p6">
<span class="pali m-text">Taṇhāmamattaṁ pahāya diṭṭhimamattaṁ paṭinissajjitvā cakkhuṁ na mamāyeyya na gaṇheyya na parāmaseyya nābhiniviseyya;</span><br />
</p>
<p id="mnd14c109p7">
<span class="pali m-text">sotaṁ … ghānaṁ … jivhaṁ … kāyaṁ … rūpe …</span><br />
</p>
<p id="mnd14c109p8">
<span class="pali m-text">sadde … gandhe … rase … phoṭṭhabbe … kulaṁ … gaṇaṁ … āvāsaṁ … lābhaṁ … yasaṁ … pasaṁsaṁ … sukhaṁ … cīvaraṁ … piṇḍapātaṁ … senāsanaṁ … gilānapaccayabhesajjaparikkhāraṁ …</span><br />
</p>
<p id="mnd14c109p9">
<span class="pali m-text">kāmadhātuṁ … rūpadhātuṁ … arūpadhātuṁ … kāmabhavaṁ … rūpabhavaṁ … arūpabhavaṁ … saññābhavaṁ … asaññābhavaṁ … nevasaññānāsaññābhavaṁ …</span><br />
</p>
<p id="mnd14c109p10">
<span class="pali m-text">ekavokārabhavaṁ … catuvokārabhavaṁ … pañcavokārabhavaṁ …</span><br />
</p>
<p id="mnd14c109p11">
<span class="pali m-text">atītaṁ … anāgataṁ … paccuppannaṁ …</span><br />
</p>
<p id="mnd14c109p12">
<span class="pali m-text">diṭṭhasutamutaviññātabbe dhamme na mamāyeyya na gaṇheyya na parāmaseyya nābhiniviseyya.</span><br />
</p>
<p id="mnd14c109p13">
<span class="pali m-text">**Kiñcī**ti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ.</span><br />
</p>
<p id="mnd14c109p14">
<span class="pali m-text">**Lokasmin**ti apāyaloke …pe… āyatanaloketi—</span><br />
</p>
<p id="mnd14c109p15">
<span class="pali m-text">na ca mamāyetha kiñci lokasmiṁ.</span><br />
</p>
<p id="mnd14c110p1">
<span class="pali m-text">Tenāha bhagavā—</span><br />
</p>
<p id="mnd14c111p1">
<span class="pali m-text">“Cakkhūhi neva lolassa,</span><br />
</p>
<p id="mnd14c111p2">
<span class="pali m-text">Gāmakathāya āvaraye sotaṁ;</span><br />
</p>
<p id="mnd14c111p3">
<span class="pali m-text">Rase ca nānugijjheyya,</span><br />
</p>
<p id="mnd14c111p4">
<span class="pali m-text">Na ca mamāyetha kiñci lokasmin”ti.</span><br />
</p>
<p id="mnd14c112p1">
<span class="pali m-text">**Phassena yadā phuṭṭhassa,**</span><br />
</p>
<p id="mnd14c112p2">
<span class="pali m-text">**Paridevaṁ bhikkhu na kareyya kuhiñci;**</span><br />
</p>
<p id="mnd14c112p3">
<span class="pali m-text">**Bhavañca nābhijappeyya,**</span><br />
</p>
<p id="mnd14c112p4">
<span class="pali m-text">**Bheravesu ca na sampavedheyya.**</span><br />
</p>
<p id="mnd14c113p1">
<span class="pali m-text">**Phassena yadā phuṭṭhassā**ti.</span><br />
</p>
<p id="mnd14c113p2">
<span class="pali m-text">**Phasso**ti rogaphasso.</span><br />
</p>
<p id="mnd14c113p3">
<span class="pali m-text">Rogaphassena phuṭṭho pareto samohito samannāgato assa;</span><br />
</p>
<p id="mnd14c113p4">
<span class="pali m-text">cakkhurogena phuṭṭho pareto samohito samannāgato assa, sotarogena …pe…</span><br />
</p>
<p id="mnd14c113p5">
<span class="pali m-text">ghānarogena … jivhārogena … kāyarogena … sīsarogena … kaṇṇarogena … mukharogena … dantarogena … kāsena … sāsena … pināsena … ḍāhena … jarena … kucchirogena … mucchāya … pakkhandikāya … sūlāya … visūcikāya … kuṭṭhena … gaṇḍena … kilāsena … sosena … apamārena … dadduyā … kaṇḍuyā … kacchuyā … rakhasāya … vitacchikāya … lohitena … pittena … madhumehena … aṁsāya … piḷakāya … bhagandalāya … pittasamuṭṭhānena ābādhena … semhasamuṭṭhānena ābādhena … vātasamuṭṭhānena ābādhena … sannipātikena ābādhena … utupariṇāmajena ābādhena … visamaparihārajena ābādhena … opakkamikena ābādhena … kammavipākajena ābādhena … sītena … uṇhena … jighacchāya … pipāsāya … uccārena … passāvena … ḍaṁsamakasavātātapasarīsapasamphassehi phuṭṭho pareto samohito samannāgato assāti—</span><br />
</p>
<p id="mnd14c113p6">
<span class="pali m-text">phassena yadā phuṭṭhassa.</span><br />
</p>
<p id="mnd14c114p1">
<span class="pali m-text">**Paridevaṁ bhikkhu na kareyya kuhiñcī**ti.</span><br />
</p>
<p id="mnd14c114p2">
<span class="pali m-text">Ādevaṁ paridevaṁ ādevanaṁ paridevanaṁ ādevitattaṁ paridevitattaṁ vācā palāpaṁ vippalāpaṁ lālappaṁ lālappāyanaṁ lālappāyitattaṁ na kareyya na janeyya na sañjaneyya na nibbatteyya nābhinibbatteyya.</span><br />
</p>
<p id="mnd14c114p3">
<span class="pali m-text">**Kuhiñcī**ti kuhiñci kimhici katthaci ajjhattaṁ vā bahiddhā vā ajjhattabahiddhā vāti—</span><br />
</p>
<p id="mnd14c114p4">
<span class="pali m-text">paridevaṁ bhikkhu na kareyya kuhiñci.</span><br />
</p>
<p id="mnd14c115p1">
<span class="pali m-text">**Bhavañca nābhijappeyyā**ti.</span><br />
</p>
<p id="mnd14c115p2">
<span class="pali m-text">Kāmabhavaṁ na jappeyya, rūpabhavaṁ na jappeyya, arūpabhavaṁ na jappeyya na pajappeyya nābhijappeyyāti—</span><br />
</p>
<p id="mnd14c115p3">
<span class="pali m-text">bhavañca nābhijappeyya.</span><br />
</p>
<p id="mnd14c116p1">
<span class="pali m-text">**Bheravesu ca na sampavedheyyā**ti.</span><br />
</p>
<p id="mnd14c116p2">
<span class="pali m-text">**Bheravā**ti ekenākārena bhayampi bheravampi taññeva.</span><br />
</p>
<p id="mnd14c116p3">
<span class="pali m-text">Vuttañhetaṁ bhagavatā—</span><br />
</p>
<p id="mnd14c116p4">
<span class="pali m-text">“etaṁ nūna taṁ bhayabheravaṁ āgacchatī”ti.</span><br />
</p>
<p id="mnd14c116p5">
<span class="pali m-text">Bahiddhārammaṇaṁ vuttaṁ sīhā byagghā dīpī acchā taracchā kokā mahiṁsā assā hatthī ahi vicchikā satapadī, corā vā assu mānavā vā katakammā vā akatakammā vā.</span><br />
</p>
<p id="mnd14c116p6">
<span class="pali m-text">Athāparena ākārena bhayaṁ vuccati ajjhattikaṁ cittasamuṭṭhānaṁ bhayaṁ bhayānakaṁ chambhitattaṁ lomahaṁso cetaso ubbego utrāso, jātibhayaṁ jarābhayaṁ byādhibhayaṁ maraṇabhayaṁ rājabhayaṁ corabhayaṁ aggibhayaṁ udakabhayaṁ attānuvādabhayaṁ parānuvādabhayaṁ daṇḍabhayaṁ duggatibhayaṁ ūmibhayaṁ kumbhīlabhayaṁ āvaṭṭabhayaṁ susukābhayaṁ ājīvikabhayaṁ asilokabhayaṁ parisāya sārajjabhayaṁ madanabhayaṁ duggatibhayaṁ bhayaṁ bhayānakaṁ chambhitattaṁ lomahaṁso cetaso ubbego utrāso.</span><br />
</p>
<p id="mnd14c116p7">
<span class="pali m-text">**Bheravesu ca na sampavedheyyā**ti bherave passitvā vā suṇitvā vā na vedheyya na pavedheyya na sampavedheyya na taseyya na uttaseyya na paritaseyya na bhāyeyya na santāsaṁ āpajjeyya, abhīrū assa achambhī anutrāsī apalāyī, pahīnabhayabheravo vigatalomahaṁso vihareyyāti—</span><br />
</p>
<p id="mnd14c116p8">
<span class="pali m-text">bheravesu ca na sampavedheyya.</span><br />
</p>
<p id="mnd14c117p1">
<span class="pali m-text">Tenāha bhagavā—</span><br />
</p>
<p id="mnd14c118p1">
<span class="pali m-text">“Phassena yadā phuṭṭhassa,</span><br />
</p>
<p id="mnd14c118p2">
<span class="pali m-text">Paridevaṁ bhikkhu na kareyya kuhiñci;</span><br />
</p>
<p id="mnd14c118p3">
<span class="pali m-text">Bhavañca nābhijappeyya,</span><br />
</p>
<p id="mnd14c118p4">
<span class="pali m-text">Bheravesu ca na sampavedheyyā”ti.</span><br />
</p>
<p id="mnd14c119p1">
<span class="pali m-text">**Annānamatho pānānaṁ,**</span><br />
</p>
<p id="mnd14c119p2">
<span class="pali m-text">**Khādanīyānamathopi vatthānaṁ;**</span><br />
</p>
<p id="mnd14c119p3">
<span class="pali m-text">**Laddhā na sannidhiṁ kayirā,**</span><br />
</p>
<p id="mnd14c119p4">
<span class="pali m-text">**Na ca parittase tāni alabhamāno.**</span><br />
</p>
<p id="mnd14c120p1">
<span class="pali m-text">**Annānamatho pānānaṁ, khādanīyānamathopi vatthānan**ti.</span><br />
</p>
<p id="mnd14c120p2">
<span class="pali m-text">**Annānan**ti odano kummāso sattu maccho maṁsaṁ.</span><br />
</p>
<p id="mnd14c120p3">
<span class="pali m-text">**Pānānan**ti aṭṭha pānāni—</span><br />
</p>
<p id="mnd14c120p4">
<span class="pali m-text">ambapānaṁ, jambupānaṁ, cocapānaṁ, mocapānaṁ, madhupānaṁ, muddikapānaṁ, sālūkapānaṁ, phārusakapānaṁ.</span><br />
</p>
<p id="mnd14c120p5">
<span class="pali m-text">Aparānipi aṭṭha pānāni—</span><br />
</p>
<p id="mnd14c120p6">
<span class="pali m-text">kosambapānaṁ, kolapānaṁ, badarapānaṁ, ghatapānaṁ, telapānaṁ, payopānaṁ, yāgupānaṁ, rasapānaṁ.</span><br />
</p>
<p id="mnd14c120p7">
<span class="pali m-text">**Khādanīyānan**ti piṭṭhakhajjakaṁ, pūvakhajjakaṁ, mūlakhajjakaṁ, tacakhajjakaṁ, pattakhajjakaṁ, pupphakhajjakaṁ, phalakhajjakaṁ.</span><br />
</p>
<p id="mnd14c120p8">
<span class="pali m-text">**Vatthānan**ti cha cīvarāni—</span><br />
</p>
<p id="mnd14c120p9">
<span class="pali m-text">khomaṁ, kappāsikaṁ, koseyyaṁ, kambalaṁ, sāṇaṁ, bhaṅganti—</span><br />
</p>
<p id="mnd14c120p10">
<span class="pali m-text">annānamatho pānānaṁ khādanīyānamathopi vatthānaṁ.</span><br />
</p>
<p id="mnd14c121p1">
<span class="pali m-text">**Laddhā na sannidhiṁ kayirā**ti.</span><br />
</p>
<p id="mnd14c121p2">
<span class="pali m-text">**Laddhā**ti laddhā labhitvā adhigantvā vinditvā paṭilabhitvā na kuhanāya, na lapanāya, na nemittikatāya, na nippesikatāya, na lābhena lābhaṁ nijigīsanatāya, na dārudānena, na veḷudānena, na pattadānena, na pupphadānena, na phaladānena, na sinānadānena, na cuṇṇadānena, na mattikādānena, na dantakaṭṭhadānena, na mukhodakadānena, na cāṭukamyatāya, na muggasūpyatāya, na pāribhaṭyatāya, na pīṭhamaddikatāya, na vatthuvijjāya, na tiracchānavijjāya, na aṅgavijjāya, na nakkhattavijjāya, na dūtagamanena, na pahiṇagamanena, na jaṅghapesaniyena, na vejjakammena, na navakammena, na piṇḍapaṭipiṇḍakena, na dānānuppadānena dhammena samena laddhā labhitvā adhigantvā vinditvā paṭilabhitvāti—</span><br />
</p>
<p id="mnd14c121p3">
<span class="pali m-text">laddhā.</span><br />
</p>
<p id="mnd14c121p4">
<span class="pali m-text">**Na sannidhiṁ kayirā**ti annasannidhiṁ pānasannidhiṁ vatthasannidhiṁ yānasannidhiṁ sayanasannidhiṁ gandhasannidhiṁ āmisasannidhiṁ na kareyya na janeyya na sañjaneyya na nibbatteyya nābhinibbatteyyāti—</span><br />
</p>
<p id="mnd14c121p5">
<span class="pali m-text">laddhā na sannidhiṁ kayirā.</span><br />
</p>
<p id="mnd14c122p1">
<span class="pali m-text">**Na ca parittase tāni alabhamāno**ti.</span><br />
</p>
<p id="mnd14c122p2">
<span class="pali m-text">Annaṁ vā na labhāmi, pānaṁ vā na labhāmi, vatthaṁ vā na labhāmi, kulaṁ vā na labhāmi, gaṇaṁ vā na labhāmi, āvāsaṁ vā na labhāmi, lābhaṁ vā na labhāmi, yasaṁ vā na labhāmi, pasaṁsaṁ vā na labhāmi, sukhaṁ vā na labhāmi, cīvaraṁ vā na labhāmi, piṇḍapātaṁ vā na labhāmi, senāsanaṁ vā na labhāmi, gilānapaccayabhesajjaparikkhāraṁ vā na labhāmi, gilānupaṭṭhākaṁ vā na labhāmi, “appaññātomhī”ti na taseyya na uttaseyya na parittaseyya na bhāyeyya na santāsaṁ āpajjeyya, abhīrū assa achambhī anutrāsī apalāyī, pahīnabhayabheravo vigatalomahaṁso vihareyyāti—</span><br />
</p>
<p id="mnd14c122p3">
<span class="pali m-text">na ca parittase tāni alabhamāno.</span><br />
</p>
<p id="mnd14c123p1">
<span class="pali m-text">Tenāha bhagavā—</span><br />
</p>
<p id="mnd14c124p1">
<span class="pali m-text">“Annānamatho pānānaṁ,</span><br />
</p>
<p id="mnd14c124p2">
<span class="pali m-text">Khādanīyānamathopi vatthānaṁ;</span><br />
</p>
<p id="mnd14c124p3">
<span class="pali m-text">Laddhā na sannidhiṁ kayirā,</span><br />
</p>
<p id="mnd14c124p4">
<span class="pali m-text">Na ca parittase tāni alabhamāno”ti.</span><br />
</p>
<p id="mnd14c125p1">
<span class="pali m-text">**Jhāyī na pādalolassa,**</span><br />
</p>
<p id="mnd14c125p2">
<span class="pali m-text">**Virame kukkuccā nappamajjeyya;**</span><br />
</p>
<p id="mnd14c125p3">
<span class="pali m-text">**Athāsanesu sayanesu,**</span><br />
</p>
<p id="mnd14c125p4">
<span class="pali m-text">**Appasaddesu bhikkhu vihareyya.**</span><br />
</p>
<p id="mnd14c126p1">
<span class="pali m-text">**Jhāyī na pādalolassā**ti.</span><br />
</p>
<p id="mnd14c126p2">
<span class="pali m-text">**Jhāyī**ti paṭhamenapi jhānena jhāyī, dutiyenapi jhānena jhāyī, tatiyenapi jhānena jhāyī, catutthenapi jhānena jhāyī, savitakkasavicārenapi jhānena jhāyī, avitakkavicāramattenapi jhānena jhāyī, avitakkaavicārenapi jhānena jhāyī, sappītikenapi jhānena jhāyī, nippītikenapi jhānena jhāyī, pītisahagatenapi jhānena jhāyī, sātasahagatenapi jhānena jhāyī, sukhasahagatenapi jhānena jhāyī, upekkhāsahagatenapi jhānena jhāyī, suññatenapi jhānena jhāyī, animittenapi jhānena jhāyī, appaṇihitenapi jhānena jhāyī, lokiyenapi jhānena jhāyī, lokuttarenapi jhānena jhāyī, jhānarato ekattamanuyutto paramatthagarukoti—</span><br />
</p>
<p id="mnd14c126p3">
<span class="pali m-text">jhāyī.</span><br />
</p>
<p id="mnd14c127p1">
<span class="pali m-text">**Na pādalolassā**ti.</span><br />
</p>
<p id="mnd14c127p2">
<span class="pali m-text">Kathaṁ pādalolo hoti?</span><br />
</p>
<p id="mnd14c127p3">
<span class="pali m-text">Idhekacco pādaloliyena samannāgato hoti ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anavaṭṭhitacārikaṁ anuyutto viharati.</span><br />
</p>
<p id="mnd14c127p4">
<span class="pali m-text">Evampi pādalolo hoti.</span><br />
</p>
<p id="mnd14c128p1">
<span class="pali m-text">Atha vā bhikkhu antopi saṅghārāme pādaloliyena samannāgato hoti.</span><br />
</p>
<p id="mnd14c128p2">
<span class="pali m-text">Na atthahetu na kāraṇahetu uddhato avūpasantacitto pariveṇato pariveṇaṁ gacchati, vihārato vihāraṁ gacchati, aḍḍhayogato aḍḍhayogaṁ gacchati, pāsādato pāsādaṁ gacchati, hammiyato hammiyaṁ gacchati, guhāya guhaṁ gacchati, leṇato leṇaṁ gacchati, kuṭito kuṭiṁ gacchati, kūṭāgārato kūṭāgāraṁ gacchati, aṭṭato aṭṭaṁ gacchati, māḷato māḷaṁ gacchati, uddaṇḍato uddaṇḍaṁ gacchati, upaṭṭhānasālato upaṭṭhānasālaṁ gacchati, maṇḍalamāḷato maṇḍalamāḷaṁ gacchati, rukkhamūlato rukkhamūlaṁ gacchati.</span><br />
</p>
<p id="mnd14c128p3">
<span class="pali m-text">Yattha vā pana bhikkhū nisīdanti tahiṁ gacchati, tattha ekassa vā dutiyo hoti, dvinnaṁ vā tatiyo hoti, tiṇṇaṁ vā catuttho hoti.</span><br />
</p>
<p id="mnd14c128p4">
<span class="pali m-text">Tattha bahuṁ samphappalāpaṁ palapati, seyyathidaṁ—</span><br />
</p>
<p id="mnd14c128p5">
<span class="pali m-text">rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ yānakathaṁ sayanakathaṁ mālākathaṁ gandhakathaṁ ñātikathaṁ gāmakathaṁ nigamakathaṁ nagarakathaṁ janapadakathaṁ itthikathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ iti bhavābhavakathaṁ iti vā.</span><br />
</p>
<p id="mnd14c128p6">
<span class="pali m-text">Evampi pādalolo hoti.</span><br />
</p>
<p id="mnd14c129p1">
<span class="pali m-text">**Na pādalolassā**ti.</span><br />
</p>
<p id="mnd14c129p2">
<span class="pali m-text">Pādaloliyaṁ pajaheyya vinodeyya byantiṁ kareyya anabhāvaṁ gameyya, pādaloliyā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyya careyya vicareyya iriyeyya vatteyya pāleyya yapeyya yāpeyya, paṭisallānārāmo assa paṭisallānarato ajjhattaṁ cetosamathamanuyutto anirākatajjhāno vipassanāya samannāgato brūhetā suññāgārānaṁ jhāyī jhānarato ekattamanuyutto paramatthagarukoti—</span><br />
</p>
<p id="mnd14c129p3">
<span class="pali m-text">jhāyī na pādalolassa.</span><br />
</p>
<p id="mnd14c130p1">
<span class="pali m-text">**Virame kukkuccā nappamajjeyyā**ti.</span><br />
</p>
<p id="mnd14c130p2">
<span class="pali m-text">**Kukkuccan**ti hatthakukkuccampi kukkuccaṁ, pādakukkuccampi kukkuccaṁ, hatthapādakukkuccampi kukkuccaṁ, akappiye kappiyasaññitā, kappiye akappiyasaññitā, vikāle kālasaññitā, kāle vikālasaññitā, avajje vajjasaññitā, vajje avajjasaññitā, yaṁ evarūpaṁ kukkuccaṁ kukkuccāyanā kukkuccāyitattaṁ cetaso vippaṭisāro manovilekho—</span><br />
</p>
<p id="mnd14c130p3">
<span class="pali m-text">idaṁ vuccati kukkuccaṁ.</span><br />
</p>
<p id="mnd14c131p1">
<span class="pali m-text">Api ca dvīhi kāraṇehi uppajjati kukkuccaṁ cetaso vippaṭisāro manovilekho—</span><br />
</p>
<p id="mnd14c131p2">
<span class="pali m-text">katattā ca akatattā ca.</span><br />
</p>
<p id="mnd14c131p3">
<span class="pali m-text">Kathaṁ katattā ca akatattā ca uppajjati kukkuccaṁ cetaso vippaṭisāro manovilekho?</span><br />
</p>
<p id="mnd14c131p4">
<span class="pali m-text">“Kataṁ me kāyaduccaritaṁ, akataṁ me kāyasucaritan”ti uppajjati kukkuccaṁ cetaso vippaṭisāro manovilekho,</span><br />
</p>
<p id="mnd14c131p5">
<span class="pali m-text">“kataṁ me vacīduccaritaṁ, akataṁ me vacīsucaritan”ti uppajjati kukkuccaṁ cetaso vippaṭisāro manovilekho,</span><br />
</p>
<p id="mnd14c131p6">
<span class="pali m-text">“kataṁ me manoduccaritaṁ, akataṁ me manosucaritaṁ …pe…</span><br />
</p>
<p id="mnd14c131p7">
<span class="pali m-text">“kato me pāṇātipāto, akatā me pāṇātipātā veramaṇī”ti uppajjati kukkuccaṁ …pe… manovilekho,</span><br />
</p>
<p id="mnd14c131p8">
<span class="pali m-text">“kataṁ me adinnādānaṁ …</span><br />
</p>
<p id="mnd14c131p9">
<span class="pali m-text">kato me kāmesumicchācāro …</span><br />
</p>
<p id="mnd14c131p10">
<span class="pali m-text">kato me musāvādo …</span><br />
</p>
<p id="mnd14c131p11">
<span class="pali m-text">katā me pisuṇā vācā …</span><br />
</p>
<p id="mnd14c131p12">
<span class="pali m-text">katā me pharusā vācā …</span><br />
</p>
<p id="mnd14c131p13">
<span class="pali m-text">kato me samphappalāpo …</span><br />
</p>
<p id="mnd14c131p14">
<span class="pali m-text">katā me abhijjhā …</span><br />
</p>
<p id="mnd14c131p15">
<span class="pali m-text">kato me byāpādo …</span><br />
</p>
<p id="mnd14c131p16">
<span class="pali m-text">katā me micchādiṭṭhi, akatā me sammādiṭṭhī”ti uppajjati kukkuccaṁ cetaso vippaṭisāro manovilekho.</span><br />
</p>
<p id="mnd14c131p17">
<span class="pali m-text">Evaṁ katattā ca akatattā ca uppajjati kukkuccaṁ cetaso vippaṭisāro manovilekho.</span><br />
</p>
<p id="mnd14c132p1">
<span class="pali m-text">Atha vā “sīlesumhi na paripūrakārī”ti uppajjati kukkuccaṁ cetaso vippaṭisāro manovilekho,</span><br />
</p>
<p id="mnd14c132p2">
<span class="pali m-text">“indriyesumhi aguttadvāro”ti …pe…</span><br />
</p>
<p id="mnd14c132p3">
<span class="pali m-text">“bhojane amattaññumhī”ti …</span><br />
</p>
<p id="mnd14c132p4">
<span class="pali m-text">“jāgariyaṁ ananuyuttomhī”ti …</span><br />
</p>
<p id="mnd14c132p5">
<span class="pali m-text">“na satisampajaññena samannāgatomhī”ti …</span><br />
</p>
<p id="mnd14c132p6">
<span class="pali m-text">“abhāvitā me cattāro satipaṭṭhānā”ti …</span><br />
</p>
<p id="mnd14c132p7">
<span class="pali m-text">“abhāvitā me cattāro sammappadhānā”ti …</span><br />
</p>
<p id="mnd14c132p8">
<span class="pali m-text">“abhāvitā me cattāro iddhipādā”ti …</span><br />
</p>
<p id="mnd14c132p9">
<span class="pali m-text">“abhāvitāni me pañcindriyānī”ti …</span><br />
</p>
<p id="mnd14c132p10">
<span class="pali m-text">“abhāvitāni me pañca balānī”ti …</span><br />
</p>
<p id="mnd14c132p11">
<span class="pali m-text">“abhāvitā me satta bojjhaṅgā”ti …</span><br />
</p>
<p id="mnd14c132p12">
<span class="pali m-text">“abhāvito me ariyo aṭṭhaṅgiko maggo”ti …</span><br />
</p>
<p id="mnd14c132p13">
<span class="pali m-text">“dukkhaṁ me apariññātan”ti …</span><br />
</p>
<p id="mnd14c132p14">
<span class="pali m-text">“samudayo me appahīno”ti …</span><br />
</p>
<p id="mnd14c132p15">
<span class="pali m-text">“maggo me abhāvito”ti …</span><br />
</p>
<p id="mnd14c132p16">
<span class="pali m-text">“nirodho me asacchikato”ti uppajjati kukkuccaṁ cetaso vippaṭisāro manovilekho.</span><br />
</p>
<p id="mnd14c132p17">
<span class="pali m-text">**Virame kukkuccā**ti kukkuccā ārameyya virameyya paṭivirameyya kukkuccaṁ pajaheyya vinodeyya byantiṁ kareyya anabhāvaṁ gameyya.</span><br />
</p>
<p id="mnd14c132p18">
<span class="pali m-text">Kukkuccā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br />
</p>
<p id="mnd14c132p19">
<span class="pali m-text">virame kukkuccā.</span><br />
</p>
<p id="mnd14c133p1">
<span class="pali m-text">**Nappamajjeyyā**ti sakkaccakārī assa sātaccakārī aṭṭhitakārī anolīnavuttiko anikkhittacchando anikkhittadhuro appamādo kusalesu dhammesu.</span><br />
</p>
<p id="mnd14c133p2">
<span class="pali m-text">“Kadāhaṁ aparipūraṁ vā sīlakkhandhaṁ paripūreyyaṁ, paripūraṁ vā sīlakkhandhaṁ tattha tattha paññāya anuggaṇheyyan”ti?</span><br />
</p>
<p id="mnd14c133p3">
<span class="pali m-text">Yo tattha chando ca vāyāmo ca ussāho ca ussoḷhī ca thāmo ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesu.</span><br />
</p>
<p id="mnd14c133p4">
<span class="pali m-text">“Kadāhaṁ aparipūraṁ vā samādhikkhandhaṁ …pe…</span><br />
</p>
<p id="mnd14c133p5">
<span class="pali m-text">paññākkhandhaṁ …</span><br />
</p>
<p id="mnd14c133p6">
<span class="pali m-text">vimuttikkhandhaṁ …</span><br />
</p>
<p id="mnd14c133p7">
<span class="pali m-text">vimuttiñāṇadassanakkhandhaṁ …</span><br />
</p>
<p id="mnd14c133p8">
<span class="pali m-text">kadāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ vā nirodhaṁ sacchikareyyan”ti?</span><br />
</p>
<p id="mnd14c133p9">
<span class="pali m-text">Yo tattha chando ca vāyāmo ca ussāho ca ussoḷhī ca thāmo ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesūti—</span><br />
</p>
<p id="mnd14c133p10">
<span class="pali m-text">virame kukkuccā nappamajjeyya.</span><br />
</p>
<p id="mnd14c134p1">
<span class="pali m-text">**Athāsanesu sayanesu, appasaddesu bhikkhu vihareyyā**ti.</span><br />
</p>
<p id="mnd14c134p2">
<span class="pali m-text">**Athā**ti padasandhi …pe…</span><br />
</p>
<p id="mnd14c134p3">
<span class="pali m-text">āsanaṁ vuccati yattha nisīdati—</span><br />
</p>
<p id="mnd14c134p4">
<span class="pali m-text">mañco pīṭhaṁ bhisi taṭṭikā cammakhaṇḍo tiṇasanthāro paṇṇasanthāro palālasanthāro.</span><br />
</p>
<p id="mnd14c134p5">
<span class="pali m-text">**Sayanaṁ** vuccati senāsanaṁ vihāro aḍḍhayogo pāsādo hammiyaṁ guhāti—</span><br />
</p>
<p id="mnd14c134p6">
<span class="pali m-text">athāsanesu sayanesu.</span><br />
</p>
<p id="mnd14c135p1">
<span class="pali m-text">**Appasaddesu bhikkhu vihareyyā**ti.</span><br />
</p>
<p id="mnd14c135p2">
<span class="pali m-text">Appasaddesu appanigghosesu vijanavātesu manussarāhasseyyakesu paṭisallānasāruppesu senāsanesu careyya vicareyya vihareyya iriyeyya vatteyya pāleyya yapeyya yāpeyyāti—</span><br />
</p>
<p id="mnd14c135p3">
<span class="pali m-text">athāsanesu sayanesu appasaddesu bhikkhu vihareyya.</span><br />
</p>
<p id="mnd14c136p1">
<span class="pali m-text">Tenāha bhagavā—</span><br />
</p>
<p id="mnd14c137p1">
<span class="pali m-text">“Jhāyī na pādalolassa,</span><br />
</p>
<p id="mnd14c137p2">
<span class="pali m-text">Virame kukkuccā nappamajjeyya;</span><br />
</p>
<p id="mnd14c137p3">
<span class="pali m-text">Athāsanesu sayanesu,</span><br />
</p>
<p id="mnd14c137p4">
<span class="pali m-text">Appasaddesu bhikkhu vihareyyā”ti.</span><br />
</p>
<p id="mnd14c138p1">
<span class="pali m-text">**Niddaṁ na bahulīkareyya,**</span><br />
</p>
<p id="mnd14c138p2">
<span class="pali m-text">**Jāgariyaṁ bhajeyya ātāpī;**</span><br />
</p>
<p id="mnd14c138p3">
<span class="pali m-text">**Tandiṁ māyaṁ hassaṁ khiḍḍaṁ,**</span><br />
</p>
<p id="mnd14c138p4">
<span class="pali m-text">**Methunaṁ vippajahe savibhūsaṁ.**</span><br />
</p>
<p id="mnd14c139p1">
<span class="pali m-text">**Niddaṁ na bahulīkareyyā**ti.</span><br />
</p>
<p id="mnd14c139p2">
<span class="pali m-text">Rattindivaṁ chakoṭṭhāsaṁ kāretvā pañcakoṭṭhāsaṁ paṭijaggeyya ekakoṭṭhāsaṁ nippajjeyyāti—</span><br />
</p>
<p id="mnd14c139p3">
<span class="pali m-text">niddaṁ na bahulīkareyya.</span><br />
</p>
<p id="mnd14c140p1">
<span class="pali m-text">**Jāgariyaṁ bhajeyya ātāpī**ti.</span><br />
</p>
<p id="mnd14c140p2">
<span class="pali m-text">Idha bhikkhu divasaṁ caṅkamena nisajjāya āvaraṇīyehi dhammehi cittaṁ parisodheyya, rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheyya, rattiyā majjhimaṁ yāmaṁ dakkhiṇena passena sīhaseyyaṁ kappeyya pādepādaṁ accādhāya sato sampajāno uṭṭhānasaññaṁ manasikaritvā, rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ parisodheyya.</span><br />
</p>
<p id="mnd14c141p1">
<span class="pali m-text">**Jāgariyaṁ bhajeyyā**ti jāgariyaṁ bhajeyya sambhajeyya seveyya niseveyya saṁseveyya paṭiseveyyāti—</span><br />
</p>
<p id="mnd14c141p2">
<span class="pali m-text">jāgariyaṁ bhajeyya.</span><br />
</p>
<p id="mnd14c142p1">
<span class="pali m-text">**Ātāpī**ti.</span><br />
</p>
<p id="mnd14c142p2">
<span class="pali m-text">Ātappaṁ vuccati vīriyaṁ.</span><br />
</p>
<p id="mnd14c142p3">
<span class="pali m-text">Yo cetasiko vīriyārambho nikkamo parakkamo uyyāmo vāyāmo ussāho ussoḷhī thāmo ṭhiti asithilaparakkamatā anikkhittacchandatā anikkhittadhuratā dhurasampaggaho vīriyaṁ vīriyindriyaṁ vīriyabalaṁ sammāvāyāmo.</span><br />
</p>
<p id="mnd14c142p4">
<span class="pali m-text">Iminā ātāpena upeto samupeto upagato samupagato upapanno samupapanno samannāgato so vuccati ātāpīti—</span><br />
</p>
<p id="mnd14c142p5">
<span class="pali m-text">jāgariyaṁ bhajeyya ātāpī.</span><br />
</p>
<p id="mnd14c143p1">
<span class="pali m-text">**Tandiṁ māyaṁ hassaṁ khiḍḍaṁ, methunaṁ vippajahe savibhūsan**ti.</span><br />
</p>
<p id="mnd14c143p2">
<span class="pali m-text">**Tandī**ti tandī tandiyanā tandiyitattaṁ tandimanakatā ālasyaṁ ālasyāyanā ālasyāyitattaṁ.</span><br />
</p>
<p id="mnd14c143p3">
<span class="pali m-text">**Māyā** vuccati vañcanikā cariyā.</span><br />
</p>
<p id="mnd14c143p4">
<span class="pali m-text">Idhekacco kāyena duccaritaṁ caritvā …</span><br />
</p>
<p id="mnd14c143p5">
<span class="pali m-text">vācāya …pe…</span><br />
</p>
<p id="mnd14c143p6">
<span class="pali m-text">manasā duccaritaṁ caritvā tassa paṭicchādanahetu pāpikaṁ icchaṁ paṇidahati.</span><br />
</p>
<p id="mnd14c143p7">
<span class="pali m-text">Mā maṁ jaññāti icchati, mā maṁ jaññāti saṅkappeti, mā maṁ jaññāti vācaṁ bhāsati, mā maṁ jaññāti kāyena parakkamati.</span><br />
</p>
<p id="mnd14c143p8">
<span class="pali m-text">Yā evarūpā māyāvitā accasarā vañcanā nikati nikiraṇā pariharaṇā gūhanā parigūhanā chādanā paricchādanā anuttānikammaṁ anāvikammaṁ vocchādanā pāpakiriyā—</span><br />
</p>
<p id="mnd14c143p9">
<span class="pali m-text">ayaṁ vuccati māyā.</span><br />
</p>
<p id="mnd14c143p10">
<span class="pali m-text">**Hassan**ti idhekacco ativelaṁ dantavidaṁsakaṁ hasati.</span><br />
</p>
<p id="mnd14c143p11">
<span class="pali m-text">Vuttañhetaṁ bhagavatā—</span><br />
</p>
<p id="mnd14c143p12">
<span class="pali m-text">“komārakamidaṁ, bhikkhave, ariyassa vinaye yadidaṁ ativelaṁ dantavidaṁsakaṁ hasitan”ti.</span><br />
</p>
<p id="mnd14c144p1">
<span class="pali m-text">**Khiḍḍā**ti dve khiḍḍā—</span><br />
</p>
<p id="mnd14c144p2">
<span class="pali m-text">kāyikā ca khiḍḍā vācasikā ca khiḍḍā.</span><br />
</p>
<p id="mnd14c144p3">
<span class="pali m-text">Katamā kāyikā khiḍḍā?</span><br />
</p>
<p id="mnd14c144p4">
<span class="pali m-text">Hatthīhipi kīḷanti, assehipi kīḷanti, rathehipi kīḷanti, dhanūhipi kīḷanti, aṭṭhapadehipi kīḷanti, dasapadehipi kīḷanti, ākāsepi kīḷanti, parihārapathepi kīḷanti, santikāyapi kīḷanti, khalikāyapi kīḷanti, ghaṭikāyapi kīḷanti, salākahatthenapi kīḷanti, akkhenapi kīḷanti, paṅkacīrenapi kīḷanti, vaṅkakenapi kīḷanti, mokkhacikāyapi kīḷanti, ciṅgulakenapi kīḷanti, pattāḷhakenapi kīḷanti, rathakenapi kīḷanti, dhanukenapi kīḷanti, akkharikāyapi kīḷanti, manesikāyapi kīḷanti, yathāvajjenapi kīḷanti—</span><br />
</p>
<p id="mnd14c144p5">
<span class="pali m-text">ayaṁ kāyikā khiḍḍā.</span><br />
</p>
<p id="mnd14c144p6">
<span class="pali m-text">Katamā vācasikā khiḍḍā?</span><br />
</p>
<p id="mnd14c144p7">
<span class="pali m-text">Mukhabherikaṁ mukhālambaraṁ mukhaḍiṇḍimakaṁ mukhavalimakaṁ mukhabheruḷakaṁ mukhadaddarikaṁ nāṭakaṁ lāpaṁ gītaṁ davakammaṁ—</span><br />
</p>
<p id="mnd14c144p8">
<span class="pali m-text">ayaṁ vācasikā khiḍḍā.</span><br />
</p>
<p id="mnd14c145p1">
<span class="pali m-text">Methunadhammo nāma yo so asaddhammo gāmadhammo vasaladhammo duṭṭhullo odakantiko rahasso dvayaṁdvayasamāpatti.</span><br />
</p>
<p id="mnd14c145p2">
<span class="pali m-text">Kiṅkāraṇā vuccati methunadhammo?</span><br />
</p>
<p id="mnd14c145p3">
<span class="pali m-text">Ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṅkāraṇā vuccati methunadhammo.</span><br />
</p>
<p id="mnd14c145p4">
<span class="pali m-text">Yathā ubho kalahakārakā methunakāti vuccanti, ubho bhaṇḍanakārakā … ubho bhassakārakā … ubho adhikaraṇakārakā … ubho vivādakārakā … ubho vādino … ubho sallāpakā methunakāti vuccanti;</span><br />
</p>
<p id="mnd14c145p5">
<span class="pali m-text">evamevaṁ ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṅkāraṇā vuccati methunadhammo.</span><br />
</p>
<p id="mnd14c146p1">
<span class="pali m-text">**Vibhūsā**ti dve vibhūsā—</span><br />
</p>
<p id="mnd14c146p2">
<span class="pali m-text">atthi agāriyassa vibhūsā, atthi pabbajitassa vibhūsā.</span><br />
</p>
<p id="mnd14c146p3">
<span class="pali m-text">Katamā agāriyassa vibhūsā?</span><br />
</p>
<p id="mnd14c146p4">
<span class="pali m-text">Kesā ca massu ca mālā ca gandhā ca vilepanā ca ābharaṇā ca pilandhanā ca vatthañca sayanāsanañca veṭhanañca ucchādanaṁ parimaddanaṁ nhāpanaṁ sambāhanaṁ ādāsaṁ añjanaṁ mālāvilepanaṁ mukhacuṇṇakaṁ mukhalepaṁ hatthabandhaṁ sikhābandhaṁ daṇḍanāḷiyaṁ khaggaṁ chattaṁ citrā upāhanā uṇhīsaṁ maṇiṁ vāḷabījaniṁ odātāni vatthāni dīghadasāni iti vā—</span><br />
</p>
<p id="mnd14c146p5">
<span class="pali m-text">ayaṁ agāriyassa vibhūsā.</span><br />
</p>
<p id="mnd14c146p6">
<span class="pali m-text">Katamā pabbajitassa vibhūsā?</span><br />
</p>
<p id="mnd14c146p7">
<span class="pali m-text">Cīvaramaṇḍanā pattamaṇḍanā senāsanamaṇḍanā imassa vā pūtikāyassa bāhirānaṁ vā parikkhārānaṁ maṇḍanā vibhūsanā keḷanā parikeḷanā gedhitatā gedhitattaṁ capalatā cāpalyaṁ—</span><br />
</p>
<p id="mnd14c146p8">
<span class="pali m-text">ayaṁ pabbajitassa vibhūsā.</span><br />
</p>
<p id="mnd14c147p1">
<span class="pali m-text">**Tandiṁ māyaṁ hassaṁ khiḍḍaṁ, methunaṁ vippajahe savibhūsan**ti.</span><br />
</p>
<p id="mnd14c147p2">
<span class="pali m-text">Tandiñca māyañca hassañca khiḍḍañca methunadhammañca savibhūsaṁ saparivāraṁ saparibhaṇḍaṁ saparikkhāraṁ pajaheyya vinodeyya byantiṁ kareyya anabhāvaṁ gameyyāti—</span><br />
</p>
<p id="mnd14c147p3">
<span class="pali m-text">tandiṁ māyaṁ hassaṁ khiḍḍaṁ, methunaṁ vippajahe savibhūsaṁ.</span><br />
</p>
<p id="mnd14c148p1">
<span class="pali m-text">Tenāha bhagavā—</span><br />
</p>
<p id="mnd14c149p1">
<span class="pali m-text">“Niddaṁ na bahulīkareyya,</span><br />
</p>
<p id="mnd14c149p2">
<span class="pali m-text">Jāgariyaṁ bhajeyya ātāpī;</span><br />
</p>
<p id="mnd14c149p3">
<span class="pali m-text">Tandiṁ māyaṁ hassaṁ khiḍḍaṁ,</span><br />
</p>
<p id="mnd14c149p4">
<span class="pali m-text">Methunaṁ vippajahe savibhūsan”ti.</span><br />
</p>
<p id="mnd14c150p1">
<span class="pali m-text">**Āthabbaṇaṁ supinaṁ lakkhaṇaṁ,**</span><br />
</p>
<p id="mnd14c150p2">
<span class="pali m-text">**No vidahe athopi nakkhattaṁ;**</span><br />
</p>
<p id="mnd14c150p3">
<span class="pali m-text">**Virutañca gabbhakaraṇaṁ,**</span><br />
</p>
<p id="mnd14c150p4">
<span class="pali m-text">**Tikicchaṁ māmako na seveyya.**</span><br />
</p>
<p id="mnd14c151p1">
<span class="pali m-text">**Āthabbaṇaṁ supinaṁ lakkhaṇaṁ, no vidahe athopi nakkhattan**ti.</span><br />
</p>
<p id="mnd14c151p2">
<span class="pali m-text">Āthabbaṇikā āthabbaṇaṁ payojenti, nagare vā ruddhe saṅgāme vā paccupaṭṭhite parasenapaccatthikesu paccāmittesu ītiṁ uppādenti, upaddavaṁ uppādenti, rogaṁ uppādenti, pajjarakaṁ karonti, sūlaṁ karonti, visūcikaṁ karonti, pakkhandikaṁ karonti.</span><br />
</p>
<p id="mnd14c151p3">
<span class="pali m-text">Evaṁ āthabbaṇikā āthabbaṇaṁ payojenti.</span><br />
</p>
<p id="mnd14c152p1">
<span class="pali m-text">Supinapāṭhakā supinaṁ ādisanti, yo pubbaṇhasamayaṁ supinaṁ passati, evaṁ vipāko hoti.</span><br />
</p>
<p id="mnd14c152p2">
<span class="pali m-text">Yo majjhanhikasamayaṁ supinaṁ passati, evaṁ vipāko hoti.</span><br />
</p>
<p id="mnd14c152p3">
<span class="pali m-text">Yo sāyanhasamayaṁ supinaṁ passati, evaṁ vipāko hoti.</span><br />
</p>
<p id="mnd14c152p4">
<span class="pali m-text">Yo purime yāme …</span><br />
</p>
<p id="mnd14c152p5">
<span class="pali m-text">yo majjhime yāme …</span><br />
</p>
<p id="mnd14c152p6">
<span class="pali m-text">yo pacchime yāme …</span><br />
</p>
<p id="mnd14c152p7">
<span class="pali m-text">yo dakkhiṇena passena nipanno …</span><br />
</p>
<p id="mnd14c152p8">
<span class="pali m-text">yo vāmena passena nipanno …</span><br />
</p>
<p id="mnd14c152p9">
<span class="pali m-text">yo uttānaṁ nipanno …</span><br />
</p>
<p id="mnd14c152p10">
<span class="pali m-text">yo avakujja nipanno …</span><br />
</p>
<p id="mnd14c152p11">
<span class="pali m-text">yo candaṁ passati …</span><br />
</p>
<p id="mnd14c152p12">
<span class="pali m-text">yo sūriyaṁ passati …</span><br />
</p>
<p id="mnd14c152p13">
<span class="pali m-text">yo mahāsamuddaṁ passati …</span><br />
</p>
<p id="mnd14c152p14">
<span class="pali m-text">yo sineruṁ pabbatarājānaṁ passati …</span><br />
</p>
<p id="mnd14c152p15">
<span class="pali m-text">yo hatthiṁ passati …</span><br />
</p>
<p id="mnd14c152p16">
<span class="pali m-text">yo assaṁ passati …</span><br />
</p>
<p id="mnd14c152p17">
<span class="pali m-text">yo rathaṁ passati …</span><br />
</p>
<p id="mnd14c152p18">
<span class="pali m-text">yo pattiṁ passati …</span><br />
</p>
<p id="mnd14c152p19">
<span class="pali m-text">yo senābyūhaṁ passati …</span><br />
</p>
<p id="mnd14c152p20">
<span class="pali m-text">yo ārāmarāmaṇeyyakaṁ passati …</span><br />
</p>
<p id="mnd14c152p21">
<span class="pali m-text">yo vanarāmaṇeyyakaṁ passati …</span><br />
</p>
<p id="mnd14c152p22">
<span class="pali m-text">yo bhūmirāmaṇeyyakaṁ passati …</span><br />
</p>
<p id="mnd14c152p23">
<span class="pali m-text">yo pokkharaṇīrāmaṇeyyakaṁ passati, evaṁ vipāko hotīti.</span><br />
</p>
<p id="mnd14c152p24">
<span class="pali m-text">Evaṁ supinapāṭhakā supinaṁ ādisanti.</span><br />
</p>
<p id="mnd14c153p1">
<span class="pali m-text">Lakkhaṇapāṭhakā lakkhaṇaṁ ādisanti—</span><br />
</p>
<p id="mnd14c153p2">
<span class="pali m-text">maṇilakkhaṇaṁ daṇḍalakkhaṇaṁ vatthalakkhaṇaṁ asilakkhaṇaṁ usulakkhaṇaṁ dhanulakkhaṇaṁ āvudhalakkhaṇaṁ itthilakkhaṇaṁ purisalakkhaṇaṁ kumārikālakkhaṇaṁ kumāralakkhaṇaṁ dāsilakkhaṇaṁ dāsalakkhaṇaṁ hatthilakkhaṇaṁ assalakkhaṇaṁ mahiṁsalakkhaṇaṁ usabhalakkhaṇaṁ goṇalakkhaṇaṁ ajalakkhaṇaṁ meṇḍalakkhaṇaṁ kukkuṭalakkhaṇaṁ vaṭṭalakkhaṇaṁ godhālakkhaṇaṁ kaṇṇikālakkhaṇaṁ kacchapalakkhaṇaṁ migalakkhaṇaṁ iti vāti.</span><br />
</p>
<p id="mnd14c153p3">
<span class="pali m-text">Evaṁ lakkhaṇapāṭhakā lakkhaṇaṁ ādisanti.</span><br />
</p>
<p id="mnd14c154p1">
<span class="pali m-text">Nakkhattapāṭhakā nakkhattaṁ ādisanti.</span><br />
</p>
<p id="mnd14c154p2">
<span class="pali m-text">Aṭṭhavīsati nakkhattāni.</span><br />
</p>
<p id="mnd14c154p3">
<span class="pali m-text">Iminā nakkhattena gharappaveso kattabbo, iminā nakkhattena makuṭaṁ bandhitabbaṁ, iminā nakkhattena vāreyyaṁ kāretabbaṁ, iminā nakkhattena bījanīhāro kattabbo, iminā nakkhattena saṁvāso gantabboti.</span><br />
</p>
<p id="mnd14c154p4">
<span class="pali m-text">Evaṁ nakkhattapāṭhakā nakkhattaṁ ādisanti.</span><br />
</p>
<p id="mnd14c155p1">
<span class="pali m-text">**Āthabbaṇaṁ supinaṁ lakkhaṇaṁ, no vidahe athopi nakkhattan**ti.</span><br />
</p>
<p id="mnd14c155p2">
<span class="pali m-text">Āthabbaṇañca supinañca lakkhaṇañca nakkhattañca no vidaheyya na careyya na samācareyya na samādāya vatteyya.</span><br />
</p>
<p id="mnd14c155p3">
<span class="pali m-text">Atha vā na gaṇheyya na uggaṇheyya na dhāreyya na upadhāreyya na upalakkheyya nappayojeyyāti—</span><br />
</p>
<p id="mnd14c155p4">
<span class="pali m-text">āthabbaṇaṁ supinaṁ lakkhaṇaṁ, no vidahe athopi nakkhattaṁ.</span><br />
</p>
<p id="mnd14c156p1">
<span class="pali m-text">**Virutañca gabbhakaraṇaṁ, tikicchaṁ māmako na seveyyā**ti.</span><br />
</p>
<p id="mnd14c156p2">
<span class="pali m-text">**Virutaṁ** vuccati migavākkaṁ.</span><br />
</p>
<p id="mnd14c156p3">
<span class="pali m-text">Migavākkapāṭhakā migavākkaṁ ādisanti—</span><br />
</p>
<p id="mnd14c156p4">
<span class="pali m-text">sakuntānaṁ vā catuppadānaṁ vā rutaṁ vassitaṁ jānantīti.</span><br />
</p>
<p id="mnd14c156p5">
<span class="pali m-text">Evaṁ migavākkapāṭhakā migavākkaṁ ādisanti.</span><br />
</p>
<p id="mnd14c156p6">
<span class="pali m-text">Gabbhakaraṇīyā gabbhaṁ saṇṭhāpenti.</span><br />
</p>
<p id="mnd14c156p7">
<span class="pali m-text">Dvīhi kāraṇehi gabbho na saṇṭhāti—</span><br />
</p>
<p id="mnd14c156p8">
<span class="pali m-text">pāṇakehi vā vātakuppehi vā.</span><br />
</p>
<p id="mnd14c156p9">
<span class="pali m-text">Pāṇakānaṁ vā vātakuppānaṁ vā paṭighātāya osadhaṁ dentīti.</span><br />
</p>
<p id="mnd14c156p10">
<span class="pali m-text">Evaṁ gabbhakaraṇīyā gabbhaṁ saṇṭhāpenti.</span><br />
</p>
<p id="mnd14c156p11">
<span class="pali m-text">**Tikicchā**ti pañca tikicchā—</span><br />
</p>
<p id="mnd14c156p12">
<span class="pali m-text">sālākiyaṁ, sallakattiyaṁ, kāyatikicchaṁ, bhūtiyaṁ, komārabhaccaṁ.</span><br />
</p>
<p id="mnd14c156p13">
<span class="pali m-text">**Māmako**ti buddhamāmako dhammamāmako saṅghamāmako, so vā bhagavantaṁ mamāyati bhagavā vā taṁ puggalaṁ pariggaṇhāti.</span><br />
</p>
<p id="mnd14c156p14">
<span class="pali m-text">Vuttañhetaṁ bhagavatā—</span><br />
</p>
<p id="mnd14c156p15">
<span class="pali m-text">“ye te, bhikkhave, bhikkhū kuhā thaddhā lapā siṅgī unnaḷā asamāhitā na me te, bhikkhave, bhikkhū māmakā, apagatā ca te, bhikkhave, bhikkhū imasmā dhammavinayā, na ca te bhikkhū imasmiṁ dhammavinaye vuddhiṁ virūḷhiṁ vepullaṁ āpajjanti.</span><br />
</p>
<p id="mnd14c156p16">
<span class="pali m-text">Ye ca kho, bhikkhave, bhikkhū nikkuhā nillapā dhīrā atthaddhā susamāhitā te kho me, bhikkhave, bhikkhū māmakā na ca apagatā te, bhikkhave, bhikkhū imasmā dhammavinayā, te ca bhikkhū imasmiṁ dhammavinaye vuddhiṁ virūḷhiṁ vepullaṁ āpajjanti.</span><br />
</p>
<p id="mnd14c157p1">
<span class="pali m-text">Kuhā thaddhā lapā siṅgī,</span><br />
</p>
<p id="mnd14c157p2">
<span class="pali m-text">unnaḷā asamāhitā;</span><br />
</p>
<p id="mnd14c157p3">
<span class="pali m-text">Na te dhamme virūhanti,</span><br />
</p>
<p id="mnd14c157p4">
<span class="pali m-text">sammāsambuddhadesite.</span><br />
</p>
<p id="mnd14c158p1">
<span class="pali m-text">Nikkuhā nillapā dhīrā,</span><br />
</p>
<p id="mnd14c158p2">
<span class="pali m-text">atthaddhā susamāhitā;</span><br />
</p>
<p id="mnd14c158p3">
<span class="pali m-text">Te ve dhamme virūhanti,</span><br />
</p>
<p id="mnd14c158p4">
<span class="pali m-text">sammāsambuddhadesite”.</span><br />
</p>
<p id="mnd14c159p1">
<span class="pali m-text">**Virutañca gabbhakaraṇaṁ, tikicchaṁ māmako na seveyyā**ti.</span><br />
</p>
<p id="mnd14c159p2">
<span class="pali m-text">Virutañca gabbhakaraṇañca tikicchañca māmako na seveyya na niseveyya na saṁseveyya nappaṭiseveyya na careyya na samācareyya na samādāya vatteyya.</span><br />
</p>
<p id="mnd14c159p3">
<span class="pali m-text">Atha vā na gaṇheyya na uggaṇheyya na dhāreyya na upadhāreyya na upalakkheyya nappayojeyyāti—</span><br />
</p>
<p id="mnd14c159p4">
<span class="pali m-text">virutañca gabbhakaraṇaṁ tikicchaṁ māmako na seveyya.</span><br />
</p>
<p id="mnd14c160p1">
<span class="pali m-text">Tenāha bhagavā—</span><br />
</p>
<p id="mnd14c161p1">
<span class="pali m-text">“Āthabbaṇaṁ supinaṁ lakkhaṇaṁ,</span><br />
</p>
<p id="mnd14c161p2">
<span class="pali m-text">No vidahe athopi nakkhattaṁ;</span><br />
</p>
<p id="mnd14c161p3">
<span class="pali m-text">Virutañca gabbhakaraṇaṁ,</span><br />
</p>
<p id="mnd14c161p4">
<span class="pali m-text">Tikicchaṁ māmako na seveyyā”ti.</span><br />
</p>
<p id="mnd14c162p1">
<span class="pali m-text">**Nindāya nappavedheyya,**</span><br />
</p>
<p id="mnd14c162p2">
<span class="pali m-text">**Na unnameyya pasaṁsito bhikkhu;**</span><br />
</p>
<p id="mnd14c162p3">
<span class="pali m-text">**Lobhaṁ saha macchariyena,**</span><br />
</p>
<p id="mnd14c162p4">
<span class="pali m-text">**Kodhaṁ pesuṇiyañca panudeyya.**</span><br />
</p>
<p id="mnd14c163p1">
<span class="pali m-text">**Nindāya nappavedheyyā**ti.</span><br />
</p>
<p id="mnd14c163p2">
<span class="pali m-text">Idhekacce bhikkhū nindanti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā nindanti garahanti upavadanti, nindito garahito upavadito nindāya garahāya upavādena akittiyā avaṇṇahārikāya na vedheyya nappavedheyya na sampavedheyya na taseyya na uttaseyya na paritaseyya na bhāyeyya na santāsaṁ āpajjeyya, abhīrū assa achambhī anutrāsī apalāyī, pahīnabhayabheravo vigatalomahaṁso vihareyyāti—</span><br />
</p>
<p id="mnd14c163p3">
<span class="pali m-text">nindāya nappavedheyya.</span><br />
</p>
<p id="mnd14c164p1">
<span class="pali m-text">**Na unnameyya pasaṁsito bhikkhū**ti.</span><br />
</p>
<p id="mnd14c164p2">
<span class="pali m-text">Idhekacce bhikkhū pasaṁsanti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā pasaṁsanti thomenti kittenti vaṇṇenti, pasaṁsito thomito kittito vaṇṇito pasaṁsāya thomanena kittiyā vaṇṇahārikāya unnatiṁ na kareyya unnamaṁ na kareyya mānaṁ na kareyya thambhaṁ na kareyya, na tena mānaṁ janeyya na tena thaddho assa patthaddho paggahitasiroti—</span><br />
</p>
<p id="mnd14c164p3">
<span class="pali m-text">na unnameyya pasaṁsito bhikkhu.</span><br />
</p>
<p id="mnd14c165p1">
<span class="pali m-text">**Lobhaṁ saha macchariyena, kodhaṁ pesuṇiyañca panudeyyā**ti.</span><br />
</p>
<p id="mnd14c165p2">
<span class="pali m-text">**Lobho**ti yo lobho lubbhanā lubbhitattaṁ sārāgo sārajjanā sārajjitattaṁ abhijjhā lobho akusalamūlaṁ.</span><br />
</p>
<p id="mnd14c165p3">
<span class="pali m-text">**Macchariyan**ti pañca macchariyāni—</span><br />
</p>
<p id="mnd14c165p4">
<span class="pali m-text">āvāsamacchariyaṁ …pe…</span><br />
</p>
<p id="mnd14c165p5">
<span class="pali m-text">gāho vuccati macchariyaṁ.</span><br />
</p>
<p id="mnd14c165p6">
<span class="pali m-text">**Kodho**ti yo cittassa āghāto paṭighāto paṭighaṁ paṭivirodho, kopo pakopo sampakopo, doso padoso sampadoso, cittassa byāpatti manopadoso, kodho kujjhanā kujjhitattaṁ, doso dussanā dussitattaṁ, byāpatti byāpajjanā byāpajjitattaṁ, virodho paṭivirodho caṇḍikkaṁ asuropo anattamanatā cittassa.</span><br />
</p>
<p id="mnd14c165p7">
<span class="pali m-text">**Pesuññan**ti idhekacco pisuṇavāco hoti ito sutvā amutra akkhātā imesaṁ bhedāya, amutra vā sutvā imesaṁ akkhātā amūsaṁ bhedāya.</span><br />
</p>
<p id="mnd14c165p8">
<span class="pali m-text">Iti samaggānaṁ vā bhettā bhinnānaṁ vā anuppadātā, vaggārāmo vaggarato vagganandī vaggakaraṇiṁ vācaṁ bhāsitā hoti—</span><br />
</p>
<p id="mnd14c165p9">
<span class="pali m-text">idaṁ vuccati pesuññaṁ.</span><br />
</p>
<p id="mnd14c166p1">
<span class="pali m-text">Api ca dvīhi kāraṇehi pesuññaṁ upasaṁharati—</span><br />
</p>
<p id="mnd14c166p2">
<span class="pali m-text">piyakamyatāya vā bhedādhippāyena vā.</span><br />
</p>
<p id="mnd14c166p3">
<span class="pali m-text">Kathaṁ piyakamyatāya pesuññaṁ upasaṁharati?</span><br />
</p>
<p id="mnd14c166p4">
<span class="pali m-text">Imassa piyo bhavissāmi manāpo bhavissāmi vissāsiko bhavissāmi abbhantariko bhavissāmi suhadayo bhavissāmīti.</span><br />
</p>
<p id="mnd14c166p5">
<span class="pali m-text">Evaṁ piyakamyatāya pesuññaṁ upasaṁharati.</span><br />
</p>
<p id="mnd14c166p6">
<span class="pali m-text">Kathaṁ bhedādhippāyena pesuññaṁ upasaṁharati?</span><br />
</p>
<p id="mnd14c166p7">
<span class="pali m-text">Kathaṁ ime nānā assu vinā assu vaggā assu dvidhā assu dvejjhā assu dve pakkhā assu bhijjheyyuṁ na samāgaccheyyuṁ dukkhaṁ na phāsu vihareyyunti.</span><br />
</p>
<p id="mnd14c166p8">
<span class="pali m-text">Evaṁ bhedādhippāyena pesuññaṁ upasaṁharati.</span><br />
</p>
<p id="mnd14c166p9">
<span class="pali m-text">**Lobhaṁ saha macchariyena, kodhaṁ pesuṇiyañca panudeyyā**ti.</span><br />
</p>
<p id="mnd14c166p10">
<span class="pali m-text">Lobhañca macchariyañca kodhañca pesuññañca nudeyya panudeyya pajaheyya vinodeyya byantiṁ kareyya anabhāvaṁ gameyyāti—</span><br />
</p>
<p id="mnd14c166p11">
<span class="pali m-text">lobhaṁ saha macchariyena, kodhaṁ pesuṇiyañca panudeyya.</span><br />
</p>
<p id="mnd14c167p1">
<span class="pali m-text">Tenāha bhagavā—</span><br />
</p>
<p id="mnd14c168p1">
<span class="pali m-text">“Nindāya nappavedheyya,</span><br />
</p>
<p id="mnd14c168p2">
<span class="pali m-text">Na unnameyya pasaṁsito bhikkhu;</span><br />
</p>
<p id="mnd14c168p3">
<span class="pali m-text">Lobhaṁ saha macchariyena,</span><br />
</p>
<p id="mnd14c168p4">
<span class="pali m-text">Kodhaṁ pesuṇiyañca panudeyyā”ti.</span><br />
</p>
<p id="mnd14c169p1">
<span class="pali m-text">**Kayavikkaye na tiṭṭheyya,**</span><br />
</p>
<p id="mnd14c169p2">
<span class="pali m-text">**Upavādaṁ bhikkhu na kareyya kuhiñci;**</span><br />
</p>
<p id="mnd14c169p3">
<span class="pali m-text">**Gāme ca nābhisajjeyya,**</span><br />
</p>
<p id="mnd14c169p4">
<span class="pali m-text">**Lābhakamyā janaṁ na lapayeyya.**</span><br />
</p>
<p id="mnd14c170p1">
<span class="pali m-text">**Kayavikkaye na tiṭṭheyyā**ti.</span><br />
</p>
<p id="mnd14c170p2">
<span class="pali m-text">Ye kayavikkayā vinaye paṭikkhittā na te imasmiṁ atthe adhippetā.</span><br />
</p>
<p id="mnd14c170p3">
<span class="pali m-text">Kathaṁ kayavikkaye tiṭṭhati?</span><br />
</p>
<p id="mnd14c170p4">
<span class="pali m-text">Pañcannaṁ saddhiṁ pattaṁ vā cīvaraṁ vā aññaṁ vā kiñci parikkhāraṁ vañcaniyaṁ vā karonto udayaṁ vā patthayanto parivatteti.</span><br />
</p>
<p id="mnd14c170p5">
<span class="pali m-text">Evaṁ kayavikkaye tiṭṭhati.</span><br />
</p>
<p id="mnd14c170p6">
<span class="pali m-text">Kathaṁ kayavikkaye na tiṭṭhati?</span><br />
</p>
<p id="mnd14c170p7">
<span class="pali m-text">Pañcannaṁ saddhiṁ pattaṁ vā cīvaraṁ vā aññaṁ vā kiñci parikkhāraṁ na vañcaniyaṁ vā karonto na udayaṁ vā patthayanto parivatteti.</span><br />
</p>
<p id="mnd14c170p8">
<span class="pali m-text">Evaṁ kayavikkaye na tiṭṭhati.</span><br />
</p>
<p id="mnd14c170p9">
<span class="pali m-text">**Kayavikkaye na tiṭṭheyyā**ti.</span><br />
</p>
<p id="mnd14c170p10">
<span class="pali m-text">Kayavikkaye na tiṭṭheyya na santiṭṭheyya, kayavikkayaṁ pajaheyya vinodeyya byantiṁ kareyya anabhāvaṁ gameyya, kayavikkayā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br />
</p>
<p id="mnd14c170p11">
<span class="pali m-text">kayavikkaye na tiṭṭheyya.</span><br />
</p>
<p id="mnd14c171p1">
<span class="pali m-text">**Upavādaṁ bhikkhu na kareyya kuhiñcī**ti.</span><br />
</p>
<p id="mnd14c171p2">
<span class="pali m-text">Katame upavādakarāti kilesā?</span><br />
</p>
<p id="mnd14c171p3">
<span class="pali m-text">Santeke samaṇabrāhmaṇā iddhimanto dibbacakkhukā paracittaviduno, te dūratopi passanti āsannāpi na dissanti cetasāpi cittaṁ pajānanti, devatāpi kho santi iddhimantiniyo dibbacakkhukā paracittaviduniyo, tā dūratopi passanti, āsannāpi na dissanti cetasāpi cittaṁ pajānanti.</span><br />
</p>
<p id="mnd14c171p4">
<span class="pali m-text">Te oḷārikehi vā kilesehi majjhimehi vā kilesehi sukhumehi vā kilesehi upavadeyyuṁ.</span><br />
</p>
<p id="mnd14c171p5">
<span class="pali m-text">Katame oḷārikā kilesā?</span><br />
</p>
<p id="mnd14c171p6">
<span class="pali m-text">Kāyaduccaritaṁ vacīduccaritaṁ manoduccaritaṁ—</span><br />
</p>
<p id="mnd14c171p7">
<span class="pali m-text">ime vuccanti oḷārikā kilesā.</span><br />
</p>
<p id="mnd14c171p8">
<span class="pali m-text">Katame majjhimā kilesā?</span><br />
</p>
<p id="mnd14c171p9">
<span class="pali m-text">Kāmavitakko byāpādavitakko vihiṁsāvitakko—</span><br />
</p>
<p id="mnd14c171p10">
<span class="pali m-text">ime vuccanti majjhimā kilesā.</span><br />
</p>
<p id="mnd14c171p11">
<span class="pali m-text">Katame sukhumā kilesā?</span><br />
</p>
<p id="mnd14c171p12">
<span class="pali m-text">Ñātivitakko, janapadavitakko, amaravitakko, parānudayatā paṭisaññutto vitakko, lābhasakkārasilokapaṭisaññutto vitakko, anavaññattipaṭisaññutto vitakko—</span><br />
</p>
<p id="mnd14c171p13">
<span class="pali m-text">ime vuccanti sukhumā kilesā.</span><br />
</p>
<p id="mnd14c171p14">
<span class="pali m-text">Te oḷārikehi vā kilesehi majjhimehi vā kilesehi sukhumehi vā kilesehi na upavadeyya upavādaṁ na kareyya upavādakare kilese na kareyya na janeyya na sañjaneyya na nibbatteyya nābhinibbatteyya, upavādakare kilese pajaheyya vinodeyya byantiṁ kareyya anabhāvaṁ gameyya, upavādakarehi kilesehi ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyya.</span><br />
</p>
<p id="mnd14c171p15">
<span class="pali m-text">**Kuhiñcī**ti kuhiñci kimhici katthaci ajjhattaṁ vā bahiddhā vā ajjhattabahiddhā vāti—</span><br />
</p>
<p id="mnd14c171p16">
<span class="pali m-text">upavādaṁ bhikkhu na kareyya kuhiñci.</span><br />
</p>
<p id="mnd14c172p1">
<span class="pali m-text">**Gāme ca nābhisajjeyyā**ti.</span><br />
</p>
<p id="mnd14c172p2">
<span class="pali m-text">Kathaṁ gāme sajjati?</span><br />
</p>
<p id="mnd14c172p3">
<span class="pali m-text">Idha bhikkhu gāme gihīhi saṁsaṭṭho viharati sahanandī sahasokī sukhitesu sukhito dukkhitesu dukkhito, uppannesu kiccakaraṇīyesu attanā voyogaṁ āpajjati.</span><br />
</p>
<p id="mnd14c172p4">
<span class="pali m-text">Evampi gāme sajjati.</span><br />
</p>
<p id="mnd14c173p1">
<span class="pali m-text">Atha vā bhikkhu pubbaṇhasamayaṁ nivāsetvā pattacīvaramādāya gāmaṁ vā nigamaṁ vā piṇḍāya pavisati arakkhiteneva kāyena arakkhitāya vācāya arakkhitena cittena anupaṭṭhitāya satiyā asaṁvutehi indriyehi.</span><br />
</p>
<p id="mnd14c173p2">
<span class="pali m-text">So tatra tatra sajjati tatra tatra gaṇhāti tatra tatra bajjhati tatra tatra anayabyasanaṁ āpajjati.</span><br />
</p>
<p id="mnd14c173p3">
<span class="pali m-text">Evampi gāme sajjati.</span><br />
</p>
<p id="mnd14c174p1">
<span class="pali m-text">Kathaṁ gāme na sajjati?</span><br />
</p>
<p id="mnd14c174p2">
<span class="pali m-text">Idha bhikkhu gāme gihīhi asaṁsaṭṭho viharati na sahanandī na sahasokī na sukhitesu sukhito na dukkhitesu dukkhito, uppannesu kiccakaraṇīyesu na attanā voyogaṁ āpajjati.</span><br />
</p>
<p id="mnd14c174p3">
<span class="pali m-text">Evampi gāme na sajjati.</span><br />
</p>
<p id="mnd14c175p1">
<span class="pali m-text">Atha vā bhikkhu pubbaṇhasamayaṁ nivāsetvā pattacīvaramādāya gāmaṁ vā nigamaṁ vā piṇḍāya pavisati rakkhiteneva kāyena rakkhitāya vācāya rakkhitena cittena upaṭṭhitāya satiyā saṁvutehi indriyehi.</span><br />
</p>
<p id="mnd14c175p2">
<span class="pali m-text">So tatra tatra na sajjati tatra tatra na gaṇhāti tatra tatra na bajjhati tatra tatra na anayabyasanaṁ āpajjati.</span><br />
</p>
<p id="mnd14c175p3">
<span class="pali m-text">Evampi gāme na sajjati.</span><br />
</p>
<p id="mnd14c175p4">
<span class="pali m-text">**Gāme ca nābhisajjeyyā**ti gāme na sajjeyya na gaṇheyya na bajjheyya na palibajjheyya, agiddho assa agadhito amucchito anajjhosanno vītagedho vigatagedho cattagedho …pe…</span><br />
</p>
<p id="mnd14c175p5">
<span class="pali m-text">brahmabhūtena attanā vihareyyāti—</span><br />
</p>
<p id="mnd14c175p6">
<span class="pali m-text">gāme ca nābhisajjeyya.</span><br />
</p>
<p id="mnd14c176p1">
<span class="pali m-text">**Lābhakamyā janaṁ na lapayeyyā**ti.</span><br />
</p>
<p id="mnd14c176p2">
<span class="pali m-text">Katamā lapanā?</span><br />
</p>
<p id="mnd14c176p3">
<span class="pali m-text">Lābhasakkārasilokasannissitassa pāpicchassa icchāpakatassa āmisacakkhukassa lokadhammagarukassa yā paresaṁ ālapanā lapanā sallapanā ullapanā samullapanā unnahanā samunnahanā ukkācanā samukkācanā anupiyabhāṇitā cāṭukamyatā muggasūpyatā pāribhaṭyatā parapiṭṭhimaṁsikatā, yā tattha saṇhavācatā sakhilavācatā sithilavācatā apharusavācatā—</span><br />
</p>
<p id="mnd14c176p4">
<span class="pali m-text">ayaṁ vuccati lapanā.</span><br />
</p>
<p id="mnd14c177p1">
<span class="pali m-text">Api ca dvīhi kāraṇehi janaṁ lapati—</span><br />
</p>
<p id="mnd14c177p2">
<span class="pali m-text">attānaṁ vā nīcaṁ ṭhapento paraṁ uccaṁ ṭhapento janaṁ lapati, attānaṁ vā uccaṁ ṭhapento paraṁ nīcaṁ ṭhapento janaṁ lapati.</span><br />
</p>
<p id="mnd14c177p3">
<span class="pali m-text">Kathaṁ attānaṁ nīcaṁ ṭhapento paraṁ uccaṁ ṭhapento janaṁ lapati?</span><br />
</p>
<p id="mnd14c177p4">
<span class="pali m-text">“Tumhe me bahūpakārā, ahaṁ tumhe nissāya labhāmi cīvarapiṇḍapātasenāsanagilānapaccayabhesajjaparikkhāraṁ, yepi me aññe dātuṁ vā kātuṁ vā maññanti, tumhe nissāya tumhe sampassantā yampi me purāṇaṁ mātāpettikaṁ nāmadheyyaṁ tampi me antarahitaṁ.</span><br />
</p>
<p id="mnd14c177p5">
<span class="pali m-text">Tumhehi ahaṁ ñāyāmi asukassa kulūpako asukāya kulūpako”ti.</span><br />
</p>
<p id="mnd14c177p6">
<span class="pali m-text">Evaṁ attānaṁ nīcaṁ ṭhapento paraṁ uccaṁ ṭhapento janaṁ lapati.</span><br />
</p>
<p id="mnd14c178p1">
<span class="pali m-text">Kathaṁ attānaṁ uccaṁ ṭhapento paraṁ nīcaṁ ṭhapento janaṁ lapati?</span><br />
</p>
<p id="mnd14c178p2">
<span class="pali m-text">“Ahaṁ tumhākaṁ bahūpakāro, tumhe maṁ āgamma buddhaṁ saraṇaṁ gatā, dhammaṁ saraṇaṁ gatā, saṅghaṁ saraṇaṁ gatā, pāṇātipātā paṭiviratā, adinnādānā paṭiviratā, kāmesumicchācārā paṭiviratā, musāvādā paṭiviratā, surāmerayamajjappamādaṭṭhānā paṭiviratā.</span><br />
</p>
<p id="mnd14c178p3">
<span class="pali m-text">Ahaṁ tumhākaṁ uddesaṁ demi, paripucchaṁ demi, uposathaṁ ācikkhāmi, navakammaṁ adhiṭṭhāmi.</span><br />
</p>
<p id="mnd14c178p4">
<span class="pali m-text">Atha pana tumhe maṁ ujjhitvā aññe sakkarotha garuṁ karotha mānetha pūjethā”ti.</span><br />
</p>
<p id="mnd14c178p5">
<span class="pali m-text">Evaṁ attānaṁ uccaṁ ṭhapento paraṁ nīcaṁ ṭhapento janaṁ lapati.</span><br />
</p>
<p id="mnd14c179p1">
<span class="pali m-text">**Lābhakamyā janaṁ na lapayeyyā**ti.</span><br />
</p>
<p id="mnd14c179p2">
<span class="pali m-text">Lābhahetu lābhapaccayā lābhakāraṇā lābhābhinibbattiyā lābhaṁ paripācento janaṁ na lapayeyya, lapanaṁ pajaheyya vinodeyya byantiṁ kareyya anabhāvaṁ gameyya, lapanā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br />
</p>
<p id="mnd14c179p3">
<span class="pali m-text">lābhakamyā janaṁ na lapayeyya.</span><br />
</p>
<p id="mnd14c180p1">
<span class="pali m-text">Tenāha bhagavā—</span><br />
</p>
<p id="mnd14c181p1">
<span class="pali m-text">“Kayavikkaye na tiṭṭheyya,</span><br />
</p>
<p id="mnd14c181p2">
<span class="pali m-text">Upavādaṁ bhikkhu na kareyya kuhiñci;</span><br />
</p>
<p id="mnd14c181p3">
<span class="pali m-text">Gāme ca nābhisajjeyya,</span><br />
</p>
<p id="mnd14c181p4">
<span class="pali m-text">Lābhakamyā janaṁ na lapayeyyā”ti.</span><br />
</p>
<p id="mnd14c182p1">
<span class="pali m-text">**Na ca katthiko siyā bhikkhu,**</span><br />
</p>
<p id="mnd14c182p2">
<span class="pali m-text">**Na ca vācaṁ payuttaṁ bhāseyya;**</span><br />
</p>
<p id="mnd14c182p3">
<span class="pali m-text">**Pāgabbhiyaṁ na sikkheyya,**</span><br />
</p>
<p id="mnd14c182p4">
<span class="pali m-text">**Kathaṁ viggāhikaṁ na kathayeyya.**</span><br />
</p>
<p id="mnd14c183p1">
<span class="pali m-text">**Na ca katthiko siyā bhikkhū**ti.</span><br />
</p>
<p id="mnd14c183p2">
<span class="pali m-text">Idhekacco katthī hoti vikatthī.</span><br />
</p>
<p id="mnd14c183p3">
<span class="pali m-text">So katthati vikatthati ahamasmi sīlasampannoti vā vatasampannoti vā sīlabbatasampannoti vā jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā.</span><br />
</p>
<p id="mnd14c183p4">
<span class="pali m-text">Uccā kulā pabbajitoti vā mahābhogakulā pabbajitoti vā uḷārabhogakulā pabbajitoti vā …pe…</span><br />
</p>
<p id="mnd14c183p5">
<span class="pali m-text">suttantikoti vā vinayadharoti vā dhammakathikoti vā āraññikoti vā …pe…</span><br />
</p>
<p id="mnd14c183p6">
<span class="pali m-text">nevasaññānāsaññāyatanasamāpattiyā lābhīti vā katthati vikatthati.</span><br />
</p>
<p id="mnd14c183p7">
<span class="pali m-text">Evaṁ na kattheyya na vikattheyya, katthaṁ pajaheyya vinodeyya byantiṁ kareyya anabhāvaṁ gameyya, katthanā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br />
</p>
<p id="mnd14c183p8">
<span class="pali m-text">na ca katthiko siyā bhikkhu.</span><br />
</p>
<p id="mnd14c184p1">
<span class="pali m-text">**Na ca vācaṁ payuttaṁ bhāseyyā**ti.</span><br />
</p>
<p id="mnd14c184p2">
<span class="pali m-text">Katamā payuttavācā?</span><br />
</p>
<p id="mnd14c184p3">
<span class="pali m-text">Idhekacco cīvarapayuttaṁ vācaṁ bhāsati, piṇḍapātapayuttaṁ vācaṁ bhāsati, senāsanapayuttaṁ vācaṁ bhāsati, gilānapaccayabhesajjaparikkhārapayuttaṁ vācaṁ bhāsati—</span><br />
</p>
<p id="mnd14c184p4">
<span class="pali m-text">ayampi vuccati payuttavācā.</span><br />
</p>
<p id="mnd14c185p1">
<span class="pali m-text">Atha vā cīvarahetu piṇḍapātahetu senāsanahetu gilānapaccayabhesajjaparikkhārahetu saccampi bhaṇati musāpi bhaṇati, pisuṇampi bhaṇati apisuṇampi bhaṇati, pharusampi bhaṇati apharusampi bhaṇati, samphappalāpampi bhaṇati asamphappalāpampi bhaṇati, mantāpi vācaṁ bhāsati—</span><br />
</p>
<p id="mnd14c185p2">
<span class="pali m-text">ayampi vuccati payuttavācā.</span><br />
</p>
<p id="mnd14c185p3">
<span class="pali m-text">Atha vā pasannacitto paresaṁ dhammaṁ deseti—</span><br />
</p>
<p id="mnd14c185p4">
<span class="pali m-text">“aho vata me dhammaṁ suṇeyyuṁ, sutvāva dhammaṁ pasīdeyyuṁ, pasannā ca me pasannākāraṁ kareyyun”ti—</span><br />
</p>
<p id="mnd14c185p5">
<span class="pali m-text">ayaṁ vuccati payuttavācā.</span><br />
</p>
<p id="mnd14c185p6">
<span class="pali m-text">**Na ca vācaṁ payuttaṁ bhāseyyā**ti.</span><br />
</p>
<p id="mnd14c185p7">
<span class="pali m-text">Antamaso dhammadesanaṁ vācaṁ upādāya payuttavācaṁ na bhāseyya na katheyya na bhaṇeyya na dīpeyya na vohareyya, payuttaṁ vācaṁ pajaheyya vinodeyya byantiṁ kareyya anabhāvaṁ gameyya, payuttavācāya ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br />
</p>
<p id="mnd14c185p8">
<span class="pali m-text">na ca vācaṁ payuttaṁ bhāseyya.</span><br />
</p>
<p id="mnd14c186p1">
<span class="pali m-text">**Pāgabbhiyaṁ na sikkheyyā**ti.</span><br />
</p>
<p id="mnd14c186p2">
<span class="pali m-text">**Pāgabbhiyan**ti tīṇi pāgabbhiyāni—</span><br />
</p>
<p id="mnd14c186p3">
<span class="pali m-text">kāyikaṁ pāgabbhiyaṁ, vācasikaṁ pāgabbhiyaṁ, cetasikaṁ pāgabbhiyaṁ.</span><br />
</p>
<p id="mnd14c186p4">
<span class="pali m-text">Katamaṁ kāyikaṁ pāgabbhiyaṁ?</span><br />
</p>
<p id="mnd14c186p5">
<span class="pali m-text">Idhekacco saṅghagatopi kāyikaṁ pāgabbhiyaṁ dasseti, gaṇagatopi kāyikaṁ pāgabbhiyaṁ dasseti, bhojanasālāyampi kāyikaṁ pāgabbhiyaṁ dasseti, jantāgharepi kāyikaṁ pāgabbhiyaṁ dasseti, udakatitthepi kāyikaṁ pāgabbhiyaṁ dasseti, antaragharaṁ pavisantopi kāyikaṁ pāgabbhiyaṁ dasseti, antaragharaṁ paviṭṭhopi kāyikaṁ pāgabbhiyaṁ dasseti.</span><br />
</p>
<p id="mnd14c187p1">
<span class="pali m-text">Kathaṁ saṅghagato kāyikaṁ pāgabbhiyaṁ dasseti?</span><br />
</p>
<p id="mnd14c187p2">
<span class="pali m-text">Idhekacco saṅghagato acittīkārakato there bhikkhū ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati, uccepi āsane nisīdati, sasīsaṁ pārupitvā nisīdati, ṭhitakopi bhaṇati, bāhāvikkhepakopi bhaṇati.</span><br />
</p>
<p id="mnd14c187p3">
<span class="pali m-text">Evaṁ saṅghagato kāyikaṁ pāgabbhiyaṁ dasseti.</span><br />
</p>
<p id="mnd14c188p1">
<span class="pali m-text">Kathaṁ gaṇagato kāyikaṁ pāgabbhiyaṁ dasseti?</span><br />
</p>
<p id="mnd14c188p2">
<span class="pali m-text">Idhekacco gaṇagato acittīkārakato therānaṁ bhikkhūnaṁ anupāhanānaṁ caṅkamantānaṁ saupāhano caṅkamati, nīce caṅkame caṅkamantānaṁ ucce caṅkame caṅkamati, chamāya caṅkamantānaṁ caṅkame caṅkamati, ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati, uccepi āsane nisīdati, sasīsaṁ pārupitvāpi nisīdati, ṭhitopi bhaṇati, bāhāvikkhepakopi bhaṇati.</span><br />
</p>
<p id="mnd14c188p3">
<span class="pali m-text">Evaṁ gaṇagato kāyikaṁ pāgabbhiyaṁ dasseti.</span><br />
</p>
<p id="mnd14c189p1">
<span class="pali m-text">Kathaṁ bhojanasālāyaṁ kāyikaṁ pāgabbhiyaṁ dasseti?</span><br />
</p>
<p id="mnd14c189p2">
<span class="pali m-text">Idhekacco bhojanasālāyaṁ acittīkārakato there bhikkhū anupakhajja nisīdati, navepi bhikkhū āsanena paṭibāhati, ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati, uccepi āsane nisīdati, sasīsaṁ pārupitvā nisīdati, ṭhitakopi bhaṇati, bāhāvikkhepakopi bhaṇati.</span><br />
</p>
<p id="mnd14c189p3">
<span class="pali m-text">Evaṁ bhojanasālāyaṁ kāyikaṁ pāgabbhiyaṁ dasseti.</span><br />
</p>
<p id="mnd14c190p1">
<span class="pali m-text">Kathaṁ jantāghare kāyikaṁ pāgabbhiyaṁ dasseti?</span><br />
</p>
<p id="mnd14c190p2">
<span class="pali m-text">Idhekacco jantāghare acittīkārakato there bhikkhū ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati, uccepi āsane nisīdati, anāpucchāpi kaṭṭhaṁ pakkhipati, anāpucchāpi dvāraṁ pidahati.</span><br />
</p>
<p id="mnd14c190p3">
<span class="pali m-text">Evaṁ jantāghare kāyikaṁ pāgabbhiyaṁ dasseti.</span><br />
</p>
<p id="mnd14c191p1">
<span class="pali m-text">Kathaṁ udakatitthe kāyikaṁ pāgabbhiyaṁ dasseti?</span><br />
</p>
<p id="mnd14c191p2">
<span class="pali m-text">Idhekacco udakatitthe acittīkārakato there bhikkhū ghaṭṭayantopi otarati, puratopi otarati, ghaṭṭayantopi nhāyati, puratopi nhāyati, uparitopi nhāyati, ghaṭṭayantopi uttarati, puratopi uttarati, uparitopi uttarati.</span><br />
</p>
<p id="mnd14c191p3">
<span class="pali m-text">Evaṁ udakatitthe kāyikaṁ pāgabbhiyaṁ dasseti.</span><br />
</p>
<p id="mnd14c192p1">
<span class="pali m-text">Kathaṁ antaragharaṁ pavisanto kāyikaṁ pāgabbhiyaṁ dasseti?</span><br />
</p>
<p id="mnd14c192p2">
<span class="pali m-text">Idhekacco antaragharaṁ pavisanto acittīkārakato there bhikkhū ghaṭṭayantopi gacchati, puratopi gacchati, vokkammāpi therānaṁ bhikkhūnaṁ purato gacchati.</span><br />
</p>
<p id="mnd14c192p3">
<span class="pali m-text">Evaṁ antaragharaṁ pavisanto kāyikaṁ pāgabbhiyaṁ dasseti.</span><br />
</p>
<p id="mnd14c193p1">
<span class="pali m-text">Kathaṁ antaragharaṁ paviṭṭho kāyikaṁ pāgabbhiyaṁ dasseti?</span><br />
</p>
<p id="mnd14c193p2">
<span class="pali m-text">Idhekacco antaragharaṁ paviṭṭho “na pavisa, bhante”ti vuccamāno pavisati, “na tiṭṭha, bhante”ti vuccamāno tiṭṭhati, “na nisīda, bhante”ti vuccamāno nisīdati, anokāsampi pavisati, anokāsepi tiṭṭhati, anokāsepi nisīdati, yānipi tāni honti kulānaṁ ovarakāni gūḷhāni ca paṭicchannāni ca, yattha kulitthiyo kuladhītaro kulasuṇhāyo kulakumāriyo nisīdanti tatthapi sahasā pavisati, kumārakassapi sīsaṁ parāmasati.</span><br />
</p>
<p id="mnd14c193p3">
<span class="pali m-text">Evaṁ antaragharaṁ paviṭṭho kāyikaṁ pāgabbhiyaṁ dasseti—</span><br />
</p>
<p id="mnd14c193p4">
<span class="pali m-text">idaṁ kāyikaṁ pāgabbhiyaṁ.</span><br />
</p>
<p id="mnd14c194p1">
<span class="pali m-text">Katamaṁ vācasikaṁ pāgabbhiyaṁ?</span><br />
</p>
<p id="mnd14c194p2">
<span class="pali m-text">Idhekacco saṅghagatopi vācasikaṁ pāgabbhiyaṁ dasseti, gaṇagatopi vācasikaṁ pāgabbhiyaṁ dasseti, antaragharaṁ paviṭṭhopi vācasikaṁ pāgabbhiyaṁ dasseti.</span><br />
</p>
<p id="mnd14c194p3">
<span class="pali m-text">Kathaṁ saṅghagato vācasikaṁ pāgabbhiyaṁ dasseti?</span><br />
</p>
<p id="mnd14c194p4">
<span class="pali m-text">Idhekacco saṅghagato acittīkārakato there bhikkhū anāpucchaṁ vā anajjhiṭṭho vā ārāmagatānaṁ bhikkhūnaṁ dhammaṁ bhaṇati, pañhaṁ visajjeti, pātimokkhaṁ uddisati, ṭhitakopi bhaṇati, bāhāvikkhepakopi bhaṇati.</span><br />
</p>
<p id="mnd14c194p5">
<span class="pali m-text">Evaṁ saṅghagato vācasikaṁ pāgabbhiyaṁ dasseti.</span><br />
</p>
<p id="mnd14c195p1">
<span class="pali m-text">Kathaṁ gaṇagato vācasikaṁ pāgabbhiyaṁ dasseti?</span><br />
</p>
<p id="mnd14c195p2">
<span class="pali m-text">Idhekacco gaṇagato acittīkārakato there bhikkhū anāpucchaṁ vā anajjhiṭṭho vā ārāmagatānaṁ bhikkhūnaṁ dhammaṁ bhaṇati, pañhaṁ visajjeti, ṭhitakopi bhaṇati, bāhāvikkhepakopi bhaṇati;</span><br />
</p>
<p id="mnd14c195p3">
<span class="pali m-text">ārāmagatānaṁ bhikkhunīnaṁ upāsakānaṁ upāsikānaṁ dhammaṁ bhaṇati, pañhaṁ visajjeti, ṭhitakopi bhaṇati, bāhāvikkhepakopi bhaṇati.</span><br />
</p>
<p id="mnd14c195p4">
<span class="pali m-text">Evaṁ gaṇagato vācasikaṁ pāgabbhiyaṁ dasseti.</span><br />
</p>
<p id="mnd14c196p1">
<span class="pali m-text">Kathaṁ antaragharaṁ paviṭṭho vācasikaṁ pāgabbhiyaṁ dasseti?</span><br />
</p>
<p id="mnd14c196p2">
<span class="pali m-text">Idhekacco antaragharaṁ paviṭṭho itthiṁ vā kumāriṁ vā evamāha—</span><br />
</p>
<p id="mnd14c196p3">
<span class="pali m-text">“itthannāme itthaṅgotte kiṁ atthi?</span><br />
</p>
<p id="mnd14c196p4">
<span class="pali m-text">Yāgu atthi, bhattaṁ atthi, khādanīyaṁ atthi?</span><br />
</p>
<p id="mnd14c196p5">
<span class="pali m-text">Kiṁ pivissāma, kiṁ bhuñjissāma, kiṁ khādissāma, kiṁ vā atthi, kiṁ vā me dassathā”ti vippalapati.</span><br />
</p>
<p id="mnd14c196p6">
<span class="pali m-text">Evaṁ antaragharaṁ paviṭṭho vācasikaṁ pāgabbhiyaṁ dasseti—</span><br />
</p>
<p id="mnd14c196p7">
<span class="pali m-text">idaṁ vācasikaṁ pāgabbhiyaṁ.</span><br />
</p>
<p id="mnd14c197p1">
<span class="pali m-text">Katamaṁ cetasikaṁ pāgabbhiyaṁ?</span><br />
</p>
<p id="mnd14c197p2">
<span class="pali m-text">Idhekacco na uccā kulā pabbajito samāno uccā kulā pabbajitena saddhiṁ sadisaṁ attānaṁ karoti cittena,</span><br />
</p>
<p id="mnd14c197p3">
<span class="pali m-text">na mahābhogakulā pabbajito samāno mahābhogakulā pabbajitena saddhiṁ sadisaṁ attānaṁ karoti cittena,</span><br />
</p>
<p id="mnd14c197p4">
<span class="pali m-text">na uḷārabhogakulā pabbajito samāno uḷārabhogakulā pabbajitena saddhiṁ sadisaṁ attānaṁ karoti cittena,</span><br />
</p>
<p id="mnd14c197p5">
<span class="pali m-text">na suttantiko samāno suttantikena saddhiṁ sadisaṁ attānaṁ karoti cittena,</span><br />
</p>
<p id="mnd14c197p6">
<span class="pali m-text">na vinayadharo samāno …</span><br />
</p>
<p id="mnd14c197p7">
<span class="pali m-text">na dhammakathiko samāno …</span><br />
</p>
<p id="mnd14c197p8">
<span class="pali m-text">na āraññiko samāno …</span><br />
</p>
<p id="mnd14c197p9">
<span class="pali m-text">na piṇḍapātiko samāno …</span><br />
</p>
<p id="mnd14c197p10">
<span class="pali m-text">na paṁsukūliko samāno …</span><br />
</p>
<p id="mnd14c197p11">
<span class="pali m-text">na tecīvariko samāno …</span><br />
</p>
<p id="mnd14c197p12">
<span class="pali m-text">na sapadānacāriko samāno …</span><br />
</p>
<p id="mnd14c197p13">
<span class="pali m-text">na khalupacchābhattiko samāno …</span><br />
</p>
<p id="mnd14c197p14">
<span class="pali m-text">na nesajjiko samāno …</span><br />
</p>
<p id="mnd14c197p15">
<span class="pali m-text">na yathāsanthatiko samāno yathāsanthatikena saddhiṁ sadisaṁ attānaṁ karoti cittena,</span><br />
</p>
<p id="mnd14c197p16">
<span class="pali m-text">na paṭhamassa jhānassa lābhī samāno paṭhamassa jhānassa lābhinā saddhiṁ sadisaṁ attānaṁ karoti cittena,</span><br />
</p>
<p id="mnd14c197p17">
<span class="pali m-text">na dutiyassa jhānassa …</span><br />
</p>
<p id="mnd14c197p18">
<span class="pali m-text">na tatiyassa jhānassa …</span><br />
</p>
<p id="mnd14c197p19">
<span class="pali m-text">na catutthassa jhānassa lābhī samāno …</span><br />
</p>
<p id="mnd14c197p20">
<span class="pali m-text">na ākāsānañcāyatanasamāpattiyā lābhī samāno …</span><br />
</p>
<p id="mnd14c197p21">
<span class="pali m-text">na viññāṇañcāyatanasamāpattiyā …</span><br />
</p>
<p id="mnd14c197p22">
<span class="pali m-text">na ākiñcaññāyatanasamāpattiyā …</span><br />
</p>
<p id="mnd14c197p23">
<span class="pali m-text">na nevasaññānāsaññāyatanasamāpattiyā lābhī samāno nevasaññānāsaññāyatanasamāpattiyā lābhinā saddhiṁ sadisaṁ attānaṁ karoti cittena—</span><br />
</p>
<p id="mnd14c197p24">
<span class="pali m-text">idaṁ cetasikaṁ pāgabbhiyaṁ.</span><br />
</p>
<p id="mnd14c197p25">
<span class="pali m-text">**Na sikkheyyā**ti pāgabbhiyaṁ na sikkheyya na careyya na ācareyya na samācareyya na samādāya vatteyya,</span><br />
</p>
<p id="mnd14c197p26">
<span class="pali m-text">pāgabbhiyaṁ pajaheyya vinodeyya byantiṁ kareyya anabhāvaṁ gameyya, pāgabbhiyā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br />
</p>
<p id="mnd14c197p27">
<span class="pali m-text">pāgabbhiyaṁ na sikkheyya.</span><br />
</p>
<p id="mnd14c198p1">
<span class="pali m-text">**Kathaṁ viggāhikaṁ na kathayeyyā**ti.</span><br />
</p>
<p id="mnd14c198p2">
<span class="pali m-text">Katamā viggāhikā kathā?</span><br />
</p>
<p id="mnd14c198p3">
<span class="pali m-text">Idhekacco evarūpiṁ kathaṁ kattā hoti—</span><br />
</p>
<p id="mnd14c198p4">
<span class="pali m-text">“na tvaṁ imaṁ dhammavinayaṁ ājānāsi …pe…</span><br />
</p>
<p id="mnd14c198p5">
<span class="pali m-text">nibbeṭhehi vā sace pahosī”ti.</span><br />
</p>
<p id="mnd14c198p6">
<span class="pali m-text">Vuttañhetaṁ bhagavatā—</span><br />
</p>
<p id="mnd14c198p7">
<span class="pali m-text">“viggāhikāya kho, moggallāna, kathāya sati kathābāhullaṁ pāṭikaṅkhaṁ, kathābāhulle sati uddhaccaṁ, uddhatassa asaṁvaro, asaṁvutassa ārā cittaṁ samādhimhā”ti.</span><br />
</p>
<p id="mnd14c198p8">
<span class="pali m-text">**Kathaṁ viggāhikaṁ na kathayeyyā**ti.</span><br />
</p>
<p id="mnd14c198p9">
<span class="pali m-text">Viggāhikaṁ kathaṁ na katheyya na bhaṇeyya na dīpeyya na vohareyya, viggāhikaṁ kathaṁ pajaheyya vinodeyya byantiṁ kareyya anabhāvaṁ gameyya, viggāhikakathāya ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br />
</p>
<p id="mnd14c198p10">
<span class="pali m-text">kathaṁ viggāhikaṁ na kathayeyya.</span><br />
</p>
<p id="mnd14c199p1">
<span class="pali m-text">Tenāha bhagavā—</span><br />
</p>
<p id="mnd14c200p1">
<span class="pali m-text">“Na ca katthiko siyā bhikkhu,</span><br />
</p>
<p id="mnd14c200p2">
<span class="pali m-text">Na ca vācaṁ payuttaṁ bhāseyya;</span><br />
</p>
<p id="mnd14c200p3">
<span class="pali m-text">Pāgabbhiyaṁ na sikkheyya,</span><br />
</p>
<p id="mnd14c200p4">
<span class="pali m-text">Kathaṁ viggāhikaṁ na kathayeyyā”ti.</span><br />
</p>
<p id="mnd14c201p1">
<span class="pali m-text">**Mosavajje na niyyetha,**</span><br />
</p>
<p id="mnd14c201p2">
<span class="pali m-text">**Sampajāno saṭhāni na kayirā;**</span><br />
</p>
<p id="mnd14c201p3">
<span class="pali m-text">**Atha jīvitena paññāya,**</span><br />
</p>
<p id="mnd14c201p4">
<span class="pali m-text">**Sīlabbatena nāññamatimaññe.**</span><br />
</p>
<p id="mnd14c202p1">
<span class="pali m-text">**Mosavajje na niyyethā**ti.</span><br />
</p>
<p id="mnd14c202p2">
<span class="pali m-text">Mosavajjaṁ vuccati musāvādo.</span><br />
</p>
<p id="mnd14c202p3">
<span class="pali m-text">Idhekacco sabhaggato vā parisaggato vā …pe…</span><br />
</p>
<p id="mnd14c202p4">
<span class="pali m-text">āmisakiñcikkhahetu vā sampajānamusā bhāsitā hoti—</span><br />
</p>
<p id="mnd14c202p5">
<span class="pali m-text">idaṁ vuccati mosavajjaṁ.</span><br />
</p>
<p id="mnd14c202p6">
<span class="pali m-text">Api ca tīhākārehi musāvādo hoti—</span><br />
</p>
<p id="mnd14c202p7">
<span class="pali m-text">pubbevassa hoti “musā bhaṇissan”ti, bhaṇantassa hoti “musā bhaṇāmī”ti, bhaṇitassa hoti “musā mayā bhaṇitan”ti, imehi tīhākārehi musāvādo hoti.</span><br />
</p>
<p id="mnd14c202p8">
<span class="pali m-text">Api ca catūhākārehi …</span><br />
</p>
<p id="mnd14c202p9">
<span class="pali m-text">pañcahākārehi …</span><br />
</p>
<p id="mnd14c202p10">
<span class="pali m-text">chahākārehi …</span><br />
</p>
<p id="mnd14c202p11">
<span class="pali m-text">sattahākārehi …</span><br />
</p>
<p id="mnd14c202p12">
<span class="pali m-text">aṭṭhahākārehi …</span><br />
</p>
<p id="mnd14c202p13">
<span class="pali m-text">musāvādo hoti—</span><br />
</p>
<p id="mnd14c202p14">
<span class="pali m-text">pubbevassa hoti “musā bhaṇissan”ti, bhaṇantassa hoti “musā bhaṇāmī”ti, bhaṇitassa hoti “musā mayā bhaṇitan”ti vinidhāya diṭṭhiṁ vinidhāya khantiṁ vinidhāya ruciṁ vinidhāya saññaṁ vinidhāya bhāvaṁ—</span><br />
</p>
<p id="mnd14c202p15">
<span class="pali m-text">imehi aṭṭhahākārehi musāvādo hoti.</span><br />
</p>
<p id="mnd14c202p16">
<span class="pali m-text">**Mosavajje na niyyethā**ti.</span><br />
</p>
<p id="mnd14c202p17">
<span class="pali m-text">Mosavajje na yāyeyya na niyyāyeyya na vaheyya na saṁhareyya, mosavajjaṁ pajaheyya vinodeyya byantiṁ kareyya anabhāvaṁ gameyya, mosavajjā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br />
</p>
<p id="mnd14c202p18">
<span class="pali m-text">mosavajje na niyyetha.</span><br />
</p>
<p id="mnd14c203p1">
<span class="pali m-text">**Sampajāno saṭhāni na kayirā**ti.</span><br />
</p>
<p id="mnd14c203p2">
<span class="pali m-text">Katamaṁ sāṭheyyaṁ?</span><br />
</p>
<p id="mnd14c203p3">
<span class="pali m-text">Idhekacco saṭho hoti parisaṭho, yaṁ tattha saṭhaṁ saṭhatā sāṭheyyaṁ kakkaratā kakkariyaṁ parikkhattatā pārikkhattiyaṁ—</span><br />
</p>
<p id="mnd14c203p4">
<span class="pali m-text">idaṁ vuccati sāṭheyyaṁ.</span><br />
</p>
<p id="mnd14c203p5">
<span class="pali m-text">**Sampajāno saṭhāni na kayirā**ti.</span><br />
</p>
<p id="mnd14c203p6">
<span class="pali m-text">Sampajāno hutvā sāṭheyyaṁ na kareyya na janeyya na sañjaneyya na nibbatteyya nābhinibbatteyya, sāṭheyyaṁ pajaheyya vinodeyya byantiṁ kareyya anabhāvaṁ gameyya, sāṭheyyā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br />
</p>
<p id="mnd14c203p7">
<span class="pali m-text">sampajāno saṭhāni na kayirā.</span><br />
</p>
<p id="mnd14c204p1">
<span class="pali m-text">**Atha jīvitena paññāya, sīlabbatena nāññamatimaññe**ti.</span><br />
</p>
<p id="mnd14c204p2">
<span class="pali m-text">**Athā**ti padasandhi …pe… padānupubbatāpetaṁ—</span><br />
</p>
<p id="mnd14c204p3">
<span class="pali m-text">athāti.</span><br />
</p>
<p id="mnd14c204p4">
<span class="pali m-text">Idhekacco lūkhajīvitaṁ jīvanto paraṁ paṇītajīvitaṁ jīvantaṁ atimaññati—</span><br />
</p>
<p id="mnd14c204p5">
<span class="pali m-text">“kiṁ panāyaṁ bahulājīvo sabbaṁ sambhakkheti, seyyathidaṁ—</span><br />
</p>
<p id="mnd14c204p6">
<span class="pali m-text">mūlabījaṁ khandhabījaṁ phaḷubījaṁ aggabījaṁ bījabījameva pañcamaṁ asanivicakkadantakūṭasamaṇappadhānenā”ti.</span><br />
</p>
<p id="mnd14c204p7">
<span class="pali m-text">So tāya lūkhajīvitāya paraṁ paṇītajīvitaṁ jīvantaṁ atimaññati.</span><br />
</p>
<p id="mnd14c205p1">
<span class="pali m-text">Idhekacco paṇītajīvitaṁ jīvanto paraṁ lūkhajīvitaṁ jīvantaṁ atimaññati—</span><br />
</p>
<p id="mnd14c205p2">
<span class="pali m-text">“kiṁ panāyaṁ appapuñño appesakkho na lābhī cīvarapiṇḍapātasenāsanagilānapaccayabhesajjaparikkhārānan”ti.</span><br />
</p>
<p id="mnd14c205p3">
<span class="pali m-text">So tāya paṇītajīvitāya paraṁ lūkhajīvitaṁ jīvantaṁ atimaññati.</span><br />
</p>
<p id="mnd14c205p4">
<span class="pali m-text">Idhekacco paññāsampanno hoti.</span><br />
</p>
<p id="mnd14c205p5">
<span class="pali m-text">So puṭṭho pañhaṁ visajjeti.</span><br />
</p>
<p id="mnd14c205p6">
<span class="pali m-text">Tassa evaṁ hoti—</span><br />
</p>
<p id="mnd14c205p7">
<span class="pali m-text">“ahamasmi paññāsampanno, ime panaññe na paññāsampannā”ti.</span><br />
</p>
<p id="mnd14c205p8">
<span class="pali m-text">So tāya paññāsampadāya paraṁ atimaññati.</span><br />
</p>
<p id="mnd14c205p9">
<span class="pali m-text">Idhekacco sīlasampanno hoti, pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī, samādāya sikkhati sikkhāpadesu.</span><br />
</p>
<p id="mnd14c205p10">
<span class="pali m-text">Tassa evaṁ hoti—</span><br />
</p>
<p id="mnd14c205p11">
<span class="pali m-text">“ahamasmi sīlasampanno, ime panaññe bhikkhū dussīlā pāpadhammā”ti.</span><br />
</p>
<p id="mnd14c205p12">
<span class="pali m-text">So tāya sīlasampadāya paraṁ atimaññati.</span><br />
</p>
<p id="mnd14c205p13">
<span class="pali m-text">Idhekacco vatasampanno hoti āraññiko vā piṇḍapātiko vā paṁsukūliko vā tecīvariko vā sapadānacāriko vā khalupacchābhattiko vā nesajjiko vā yathāsanthatiko vā.</span><br />
</p>
<p id="mnd14c205p14">
<span class="pali m-text">Tassa evaṁ hoti—</span><br />
</p>
<p id="mnd14c205p15">
<span class="pali m-text">“ahamasmi vatasampanno, ime panaññe na vatasampannā”ti.</span><br />
</p>
<p id="mnd14c205p16">
<span class="pali m-text">So tāya vatasampadāya paraṁ atimaññati.</span><br />
</p>
<p id="mnd14c205p17">
<span class="pali m-text">**Atha jīvitena paññāya, sīlabbatena nāññamatimaññe**ti.</span><br />
</p>
<p id="mnd14c205p18">
<span class="pali m-text">Lūkhajīvitāya vā paṇītajīvitāya vā paññāsampadāya vā sīlasampadāya vā vatasampadāya vā paraṁ nātimaññeyya, nāvajāneyya, na tena mānaṁ janeyya, na tena thaddho assa, patthaddho paggahitasiroti—</span><br />
</p>
<p id="mnd14c205p19">
<span class="pali m-text">atha jīvitena paññāya sīlabbatena nāññamatimaññe.</span><br />
</p>
<p id="mnd14c206p1">
<span class="pali m-text">Tenāha bhagavā—</span><br />
</p>
<p id="mnd14c207p1">
<span class="pali m-text">“Mosavajje na niyyetha,</span><br />
</p>
<p id="mnd14c207p2">
<span class="pali m-text">Sampajāno saṭhāni na kayirā;</span><br />
</p>
<p id="mnd14c207p3">
<span class="pali m-text">Atha jīvitena paññāya,</span><br />
</p>
<p id="mnd14c207p4">
<span class="pali m-text">Sīlabbatena nāññamatimaññe”ti.</span><br />
</p>
<p id="mnd14c208p1">
<span class="pali m-text">**Sutvā rusito bahuṁ vācaṁ,**</span><br />
</p>
<p id="mnd14c208p2">
<span class="pali m-text">**Samaṇānaṁ vā puthujanānaṁ;**</span><br />
</p>
<p id="mnd14c208p3">
<span class="pali m-text">**Pharusena ne na paṭivajjā,**</span><br />
</p>
<p id="mnd14c208p4">
<span class="pali m-text">**Na hi santo paṭiseniṁ karonti.**</span><br />
</p>
<p id="mnd14c209p1">
<span class="pali m-text">**Sutvā rusito bahuṁ vācaṁ, samaṇānaṁ puthujanānan**ti.</span><br />
</p>
<p id="mnd14c209p2">
<span class="pali m-text">**Rusito**ti dūsito khuṁsito ghaṭṭito vambhito garahito upavadito.</span><br />
</p>
<p id="mnd14c209p3">
<span class="pali m-text">**Samaṇānan**ti ye keci ito bahiddhā paribbajūpagatā paribbajasamāpannā.</span><br />
</p>
<p id="mnd14c209p4">
<span class="pali m-text">**Puthujanānan**ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca, te bahukāhi vācāhi aniṭṭhāhi akantāhi amanāpāhi akkoseyyuṁ paribhāseyyuṁ roseyyuṁ viroseyyuṁ hiṁseyyuṁ vihiṁseyyuṁ heṭheyyuṁ viheṭheyyuṁ ghāteyyuṁ upaghāteyyuṁ upaghātaṁ kareyyuṁ tesaṁ bahuṁ vācaṁ aniṭṭhaṁ akantaṁ amanāpaṁ sutvā suṇitvā uggahitvā upadhārayitvā upalakkhayitvāti—</span><br />
</p>
<p id="mnd14c209p5">
<span class="pali m-text">sutvā rusito bahuṁ vācaṁ, samaṇānaṁ vā puthujanānaṁ.</span><br />
</p>
<p id="mnd14c210p1">
<span class="pali m-text">**Pharusena ne na paṭivajjā**ti.</span><br />
</p>
<p id="mnd14c210p2">
<span class="pali m-text">**Pharusenā**ti pharusena kakkhaḷena na paṭivajjā nappaṭibhaṇeyya, akkosantaṁ na paccakkoseyya, rosantaṁ nappaṭiroseyya, bhaṇḍanaṁ nappaṭibhaṇḍeyya na kalahaṁ kareyya na bhaṇḍanaṁ kareyya na viggahaṁ kareyya na vivādaṁ kareyya na medhagaṁ kareyya, kalahabhaṇḍanaviggahavivādamedhagaṁ pajaheyya vinodeyya byantiṁ kareyya anabhāvaṁ gameyya, kalahabhaṇḍanaviggahavivādamedhagā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br />
</p>
<p id="mnd14c210p3">
<span class="pali m-text">pharusena ne na paṭivajjā.</span><br />
</p>
<p id="mnd14c211p1">
<span class="pali m-text">**Na hi santo paṭiseniṁ karontī**ti.</span><br />
</p>
<p id="mnd14c211p2">
<span class="pali m-text">**Santo**ti rāgassa santattā santo, dosassa … mohassa … kodhassa … upanāhassa …pe… sabbākusalābhisaṅkhārānaṁ santattā samitattā vūpasamitattā vijjhātattā nibbutattā vigatattā paṭipassaddhattā santo upasanto vūpasanto nibbuto paṭipassaddhoti—</span><br />
</p>
<p id="mnd14c211p3">
<span class="pali m-text">santo.</span><br />
</p>
<p id="mnd14c211p4">
<span class="pali m-text">**Na hi santo paṭiseniṁ karontī**ti.</span><br />
</p>
<p id="mnd14c211p5">
<span class="pali m-text">Santo paṭiseniṁ paṭimallaṁ paṭikaṇṭakaṁ paṭipakkhaṁ na karonti na janenti na sañjanenti na nibbattenti nābhinibbattentīti—</span><br />
</p>
<p id="mnd14c211p6">
<span class="pali m-text">na hi santo paṭiseniṁ karonti.</span><br />
</p>
<p id="mnd14c212p1">
<span class="pali m-text">Tenāha bhagavā—</span><br />
</p>
<p id="mnd14c213p1">
<span class="pali m-text">“Sutvā rusito bahuṁ vācaṁ,</span><br />
</p>
<p id="mnd14c213p2">
<span class="pali m-text">Samaṇānaṁ vā puthujanānaṁ;</span><br />
</p>
<p id="mnd14c213p3">
<span class="pali m-text">Pharusena ne na paṭivajjā,</span><br />
</p>
<p id="mnd14c213p4">
<span class="pali m-text">Na hi santo paṭiseniṁ karontī”ti.</span><br />
</p>
<p id="mnd14c214p1">
<span class="pali m-text">**Etañca dhammamaññāya,**</span><br />
</p>
<p id="mnd14c214p2">
<span class="pali m-text">**Vicinaṁ bhikkhu sadā sato sikkhe;**</span><br />
</p>
<p id="mnd14c214p3">
<span class="pali m-text">**Santīti nibbutiṁ ñatvā,**</span><br />
</p>
<p id="mnd14c214p4">
<span class="pali m-text">**Sāsane gotamassa nappamajjeyya.**</span><br />
</p>
<p id="mnd14c215p1">
<span class="pali m-text">**Etañca dhammamaññāyā**ti.</span><br />
</p>
<p id="mnd14c215p2">
<span class="pali m-text">**Etan**ti ācikkhitaṁ desitaṁ paññapitaṁ paṭṭhapitaṁ vivaṭaṁ vibhattaṁ uttānīkataṁ pakāsitaṁ dhammaṁ aññāya jānitvā tulayitvā tīrayitvā vibhāvayitvā vibhūtaṁ katvāti.</span><br />
</p>
<p id="mnd14c215p3">
<span class="pali m-text">Evampi etañca dhammamaññāya.</span><br />
</p>
<p id="mnd14c215p4">
<span class="pali m-text">Atha vā samañca visamañca pathañca vipathañca sāvajjañca anavajjañca hīnañca paṇītañca kaṇhañca sukkañca viññūgarahitañca viññūpasatthañca dhammaṁ aññāya jānitvā tulayitvā tīrayitvā vibhāvayitvā vibhūtaṁ katvāti.</span><br />
</p>
<p id="mnd14c215p5">
<span class="pali m-text">Evampi etañca dhammamaññāya.</span><br />
</p>
<p id="mnd14c215p6">
<span class="pali m-text">Atha vā sammāpaṭipadaṁ anulomapaṭipadaṁ apaccanīkapaṭipadaṁ aviruddhapaṭipadaṁ anvatthapaṭipadaṁ dhammānudhammapaṭipadaṁ sīlesu paripūrakāritaṁ indriyesu guttadvārataṁ bhojane mattaññutaṁ jāgariyānuyogaṁ satisampajaññaṁ, cattāro satipaṭṭhāne cattāro sammappadhāne cattāro iddhipāde pañcindriyāni pañca balāni satta bojjhaṅge ariyaṁ aṭṭhaṅgikaṁ maggaṁ, nibbānañca nibbānagāminiñca paṭipadaṁ dhammaṁ aññāya jānitvā tulayitvā tīrayitvā vibhāvayitvā vibhūtaṁ katvāti.</span><br />
</p>
<p id="mnd14c215p7">
<span class="pali m-text">Evampi tañca dhammamaññāya.</span><br />
</p>
<p id="mnd14c216p1">
<span class="pali m-text">**Vicinaṁ bhikkhu sadā sato sikkhe**ti.</span><br />
</p>
<p id="mnd14c216p2">
<span class="pali m-text">**Vicinan**ti vicinanto pavicinanto tulayanto tīrayanto vibhāvayanto vibhūtaṁ karonto.</span><br />
</p>
<p id="mnd14c216p3">
<span class="pali m-text">“Sabbe saṅkhārā aniccā”ti …pe…</span><br />
</p>
<p id="mnd14c216p4">
<span class="pali m-text">“yaṁ kiñci samudayadhammaṁ sabbaṁ taṁ nirodhadhamman”ti vicinanto pavicinanto tulayanto tīrayanto vibhāvayanto vibhūtaṁ karontoti—</span><br />
</p>
<p id="mnd14c216p5">
<span class="pali m-text">vicinaṁ bhikkhu.</span><br />
</p>
<p id="mnd14c216p6">
<span class="pali m-text">**Sadā**ti sadā sabbadā sabbakālaṁ …pe…</span><br />
</p>
<p id="mnd14c216p7">
<span class="pali m-text">pacchime vayokhandhe.</span><br />
</p>
<p id="mnd14c216p8">
<span class="pali m-text">**Sato**ti catūhi kāraṇehi sato—</span><br />
</p>
<p id="mnd14c216p9">
<span class="pali m-text">kāye kāyānupassanāsatipaṭṭhānaṁ bhāvento sato …pe…</span><br />
</p>
<p id="mnd14c216p10">
<span class="pali m-text">so vuccati sato.</span><br />
</p>
<p id="mnd14c216p11">
<span class="pali m-text">**Sikkhe**ti tisso sikkhāyo—</span><br />
</p>
<p id="mnd14c216p12">
<span class="pali m-text">adhisīlasikkhā, adhicittasikkhā, adhipaññāsikkhā …pe…</span><br />
</p>
<p id="mnd14c216p13">
<span class="pali m-text">ayaṁ adhipaññāsikkhā.</span><br />
</p>
<p id="mnd14c216p14">
<span class="pali m-text">Imā tisso sikkhāyo āvajjanto sikkheyya …pe…</span><br />
</p>
<p id="mnd14c216p15">
<span class="pali m-text">sikkheyya ācareyya samācareyya samādāya vatteyyāti—</span><br />
</p>
<p id="mnd14c216p16">
<span class="pali m-text">vicinaṁ bhikkhu sadā sato sikkhe.</span><br />
</p>
<p id="mnd14c217p1">
<span class="pali m-text">**Santīti nibbutiṁ ñatvā**ti.</span><br />
</p>
<p id="mnd14c217p2">
<span class="pali m-text">Rāgassa nibbutiṁ santīti ñatvā, dosassa … mohassa …pe…</span><br />
</p>
<p id="mnd14c217p3">
<span class="pali m-text">sabbākusalābhisaṅkhārānaṁ nibbutiṁ santīti ñatvā jānitvā tulayitvā tīrayitvā vibhāvayitvā vibhūtaṁ katvāti—</span><br />
</p>
<p id="mnd14c217p4">
<span class="pali m-text">santīti nibbutiṁ ñatvā.</span><br />
</p>
<p id="mnd14c218p1">
<span class="pali m-text">**Sāsane gotamassa nappamajjeyyā**ti.</span><br />
</p>
<p id="mnd14c218p2">
<span class="pali m-text">Gotamassa sāsane buddhasāsane jinasāsane tathāgatasāsane devasāsane arahantasāsane.</span><br />
</p>
<p id="mnd14c218p3">
<span class="pali m-text">**Nappamajjeyyā**ti sakkaccakārī assa sātaccakārī aṭṭhitakārī anolīnavuttiko anikkhittacchando anikkhittadhuro kusalesu dhammesu.</span><br />
</p>
<p id="mnd14c218p4">
<span class="pali m-text">“Kadāhaṁ aparipūraṁ vā sīlakkhandhaṁ paripūreyyaṁ …pe…</span><br />
</p>
<p id="mnd14c218p5">
<span class="pali m-text">aparipūraṁ vā samādhikkhandhaṁ …</span><br />
</p>
<p id="mnd14c218p6">
<span class="pali m-text">paññākkhandhaṁ …</span><br />
</p>
<p id="mnd14c218p7">
<span class="pali m-text">vimuttikkhandhaṁ …</span><br />
</p>
<p id="mnd14c218p8">
<span class="pali m-text">vimuttiñāṇadassanakkhandhaṁ?</span><br />
</p>
<p id="mnd14c218p9">
<span class="pali m-text">Kadāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ vā nirodhaṁ sacchikareyyan”ti?</span><br />
</p>
<p id="mnd14c218p10">
<span class="pali m-text">Yo tattha chando ca vāyāmo ca ussāho ca ussoḷhī ca thāmo ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesūti—</span><br />
</p>
<p id="mnd14c218p11">
<span class="pali m-text">sāsane gotamassa nappamajjeyya.</span><br />
</p>
<p id="mnd14c219p1">
<span class="pali m-text">Tenāha bhagavā—</span><br />
</p>
<p id="mnd14c220p1">
<span class="pali m-text">“Etañca dhammamaññāya,</span><br />
</p>
<p id="mnd14c220p2">
<span class="pali m-text">Vicinaṁ bhikkhu sadā sato sikkhe;</span><br />
</p>
<p id="mnd14c220p3">
<span class="pali m-text">Santīti nibbutiṁ ñatvā,</span><br />
</p>
<p id="mnd14c220p4">
<span class="pali m-text">Sāsane gotamassa nappamajjeyyā”ti.</span><br />
</p>
<p id="mnd14c221p1">
<span class="pali m-text">**Abhibhū hi so anabhibhūto,**</span><br />
</p>
<p id="mnd14c221p2">
<span class="pali m-text">**Sakkhidhammamanītihamaddasi;**</span><br />
</p>
<p id="mnd14c221p3">
<span class="pali m-text">**Tasmā hi tassa bhagavato sāsane,**</span><br />
</p>
<p id="mnd14c221p4">
<span class="pali m-text">**Appamatto sadā namassamanusikkhe.**</span><br />
</p>
<p id="mnd14c221p5">
<span class="pali m-text">(Iti bhagavā.)</span><br />
</p>
<p id="mnd14c222p1">
<span class="pali m-text">**Abhibhū hi so anabhibhūto**ti.</span><br />
</p>
<p id="mnd14c222p2">
<span class="pali m-text">**Abhibhū**ti rūpābhibhū saddābhibhū gandhābhibhū rasābhibhū phoṭṭhabbābhibhū dhammābhibhū, anabhibhūto kehici kilesehi, abhibhosi ne pāpake akusale dhamme saṅkilesike ponobhavike sadare dukkhavipāke āyatiṁ jātijarāmaraṇiyeti—</span><br />
</p>
<p id="mnd14c222p3">
<span class="pali m-text">abhibhū hi so anabhibhūto.</span><br />
</p>
<p id="mnd14c223p1">
<span class="pali m-text">**Sakkhidhammamanītihamaddasī**ti.</span><br />
</p>
<p id="mnd14c223p2">
<span class="pali m-text">**Sakkhidhamman**ti na itihitihaṁ na itikiriyāya na paramparāya na piṭakasampadāya na takkahetu na nayahetu na ākāraparivitakkena na diṭṭhinijjhānakkhantiyā sāmaṁ sayamabhiññātaṁ attapaccakkhadhammaṁ addasi addakkhi apassi paṭivijjhīti—</span><br />
</p>
<p id="mnd14c223p3">
<span class="pali m-text">sakkhidhammamanītihamaddasi.</span><br />
</p>
<p id="mnd14c224p1">
<span class="pali m-text">**Tasmā hi tassa bhagavato sāsane**ti.</span><br />
</p>
<p id="mnd14c224p2">
<span class="pali m-text">**Tasmā**ti tasmā taṅkāraṇā taṁhetu tappaccayā taṁnidānā.</span><br />
</p>
<p id="mnd14c224p3">
<span class="pali m-text">**Tassa bhagavato sāsane**ti.</span><br />
</p>
<p id="mnd14c224p4">
<span class="pali m-text">Tassa bhagavato sāsane gotamasāsane buddhasāsane jinasāsane tathāgatasāsane devasāsane arahantasāsaneti—</span><br />
</p>
<p id="mnd14c224p5">
<span class="pali m-text">tasmā tassa bhagavato sāsane.</span><br />
</p>
<p id="mnd14c225p1">
<span class="pali m-text">**Appamatto sadā namassamanusikkhe (iti bhagavā)**ti.</span><br />
</p>
<p id="mnd14c225p2">
<span class="pali m-text">**Appamatto**ti sakkaccakārī …pe…</span><br />
</p>
<p id="mnd14c225p3">
<span class="pali m-text">appamādo kusalesu dhammesu.</span><br />
</p>
<p id="mnd14c225p4">
<span class="pali m-text">**Sadā**ti sadā sabbakālaṁ …pe…</span><br />
</p>
<p id="mnd14c225p5">
<span class="pali m-text">pacchime vayokhandhe.</span><br />
</p>
<p id="mnd14c225p6">
<span class="pali m-text">**Namassan**ti kāyena vā namassamāno vācāya vā namassamāno cittena vā namassamāno anvatthapaṭipattiyā vā namassamāno dhammānudhammapaṭipattiyā vā namassamāno sakkurumāno garukurumāno mānayamāno pūjayamāno apacayamāno.</span><br />
</p>
<p id="mnd14c225p7">
<span class="pali m-text">**Anusikkhe**ti tisso sikkhāyo—</span><br />
</p>
<p id="mnd14c225p8">
<span class="pali m-text">adhisīlasikkhā, adhicittasikkhā, adhipaññāsikkhā …pe…</span><br />
</p>
<p id="mnd14c225p9">
<span class="pali m-text">ayaṁ adhipaññāsikkhā.</span><br />
</p>
<p id="mnd14c225p10">
<span class="pali m-text">Imā tisso sikkhāyo āvajjanto sikkheyya …pe…</span><br />
</p>
<p id="mnd14c225p11">
<span class="pali m-text">sacchikātabbaṁ sacchikaronto sikkheyya careyya ācareyya samācareyya samādāya vatteyya.</span><br />
</p>
<p id="mnd14c225p12">
<span class="pali m-text">**Bhagavā**ti gāravādhivacanaṁ …pe… sacchikā paññatti yadidaṁ bhagavāti—</span><br />
</p>
<p id="mnd14c225p13">
<span class="pali m-text">appamatto sadā namassamanusikkhe.</span><br />
</p>
<p id="mnd14c225p14">
<span class="pali m-text">(Iti bhagavā.)</span><br />
</p>
<p id="mnd14c226p1">
<span class="pali m-text">Tenāha bhagavā—</span><br />
</p>
<p id="mnd14c227p1">
<span class="pali m-text">“Abhibhū hi so anabhibhūto,</span><br />
</p>
<p id="mnd14c227p2">
<span class="pali m-text">Sakkhidhammamanītihamaddasi;</span><br />
</p>
<p id="mnd14c227p3">
<span class="pali m-text">Tasmā hi tassa bhagavato sāsane,</span><br />
</p>
<p id="mnd14c227p4">
<span class="pali m-text">Appamatto sadā namassamanusikkhe”.</span><br />
</p>
<p id="mnd14c227p5">
<span class="pali m-text">(Iti bhagavāti.)</span><br />
</p>
<p id="mnd14c228p1">
<span class="pali m-text">Tuvaṭakasuttaniddeso cuddasamo.</span><br />
</p>
</section>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
      </div>
      <div class="m-clearfix-t"></div>
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
        <h3><a href="/pages/about">About</a></h3>
        <ul>
        </ul>
      </div>
    </div>
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>