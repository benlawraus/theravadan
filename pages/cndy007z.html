<!DOCTYPE html>
<html lang="en" prefix="og: http://ogp.me/ns#">
<head>
  <meta charset="UTF-8" />
  <title>ms &raquo; sutta &raquo; kn &raquo; cnd &raquo; Cūḷaniddesa | Theravadan</title>
  <link rel="stylesheet" href="https://theravadan.org/static/JetBrains-Mono.css" />
  <link rel="stylesheet" href="https://theravadan.org/static/m-dark-mod.css" />
  <link rel="icon" href="https://theravadan.org/images/favicon.jpeg" type="image/jpeg" />
  <link rel="canonical" href="https://theravadan.org/pages/cndy007z.html" />
  <meta name="viewport" content="width=device-width, initial-scale=1.0" />
  <meta property="og:site_name" content="Theravadan" />
  <meta property="og:title" content="Cūḷaniddesa" />
  <meta name="twitter:title" content="Cūḷaniddesa" />
  <meta property="og:url" content="https://theravadan.org/pages/cndy007z.html" />
  <meta property="og:description" content="Pārāyanavagganiddesa Pucchāniddesa 3. Puṇṇakamāṇavapucchāniddesa **Anejaṁ mūladassāviṁ,** (iccāyasmā puṇṇako) **Atthi pañhena āgamaṁ;** **Kiṁnissitā isayo manujā,** **Khattiyā brāhmaṇā devatānaṁ;** **Yaññamakappayiṁsu puthūdha loke,** **Pucchāmi taṁ bhagavā brūhi metaṁ. ** **Anejaṁ mūladassāvin**ti ejā vuccati taṇhā. Yo rāgo sārāgo …pe… abhijjhā lobho akusalamūlaṁ sā ejā taṇhā buddhassa …" />
  <meta name="twitter:description" content="Pārāyanavagganiddesa Pucchāniddesa 3. Puṇṇakamāṇavapucchāniddesa **Anejaṁ mūladassāviṁ,** (iccāyasmā puṇṇako) **Atthi pañhena āgamaṁ;** **Kiṁnissitā isayo manujā,** **Khattiyā brāhmaṇā devatānaṁ;** **Yaññamakappayiṁsu puthūdha loke,** **Pucchāmi taṁ bhagavā brūhi metaṁ. ** **Anejaṁ mūladassāvin**ti ejā vuccati taṇhā. Yo rāgo sārāgo …pe… abhijjhā lobho akusalamūlaṁ sā ejā taṇhā buddhassa …" />
  <meta name="twitter:card" content="summary" />
  <meta property="og:type" content="page" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://theravadan.org/pages/ms-index.html">ms</a> &raquo;
            <a href="https://theravadan.org/pages/ms-sutta-index.html">sutta</a> &raquo;
            <a href="https://theravadan.org/pages/ms-sutta-kn-index.html">kn</a> &raquo;
            <a href="https://theravadan.org/pages/ms-sutta-kn-cnd-index.html">cnd</a> &raquo;
          </span>
          Cūḷaniddesa
        </h1>
<!-- content -->
<section id="parayanavagganiddesa">
<h2><a href="#parayanavagganiddesa">Pārāyanavagganiddesa</a></h2>
<section id="pucchaniddesa">
<h3><a href="#pucchaniddesa">Pucchāniddesa</a></h3>
<section id="punnakamanavapucchaniddesa">
<h4><a href="#punnakamanavapucchaniddesa">3. Puṇṇakamāṇavapucchāniddesa</a></h4>
<p id="cnd7c1p1">
<span class="m-text m-primary">**Anejaṁ mūladassāviṁ,**</span><br />
</p>
<p id="cnd7c1p2">
<span class="m-text m-primary">(iccāyasmā puṇṇako)</span><br />
</p>
<p id="cnd7c1p3">
<span class="m-text m-primary">**Atthi pañhena āgamaṁ;**</span><br />
</p>
<p id="cnd7c1p4">
<span class="m-text m-primary">**Kiṁnissitā isayo manujā,**</span><br />
</p>
<p id="cnd7c1p5">
<span class="m-text m-primary">**Khattiyā brāhmaṇā devatānaṁ;**</span><br />
</p>
<p id="cnd7c1p6">
<span class="m-text m-primary">**Yaññamakappayiṁsu puthūdha loke,**</span><br />
</p>
<p id="cnd7c1p7">
<span class="m-text m-primary">**Pucchāmi taṁ bhagavā brūhi metaṁ. **</span><br />
</p>
<p id="cnd7c2p1">
<span class="m-text m-primary">**Anejaṁ mūladassāvin**ti ejā vuccati taṇhā.</span><br />
</p>
<p id="cnd7c2p2">
<span class="m-text m-primary">Yo rāgo sārāgo …pe… abhijjhā lobho akusalamūlaṁ sā ejā taṇhā buddhassa bhagavato pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.</span><br />
</p>
<p id="cnd7c2p3">
<span class="m-text m-primary">Tasmā buddho anejo.</span><br />
</p>
<p id="cnd7c2p4">
<span class="m-text m-primary">Ejāya pahīnattā anejo.</span><br />
</p>
<p id="cnd7c2p5">
<span class="m-text m-primary">Bhagavā lābhepi na iñjati, alābhepi na iñjati, yasepi na iñjati, ayasepi na iñjati, pasaṁsāyapi na iñjati, nindāyapi na iñjati, sukhepi na iñjati, dukkhepi na iñjati na calati na vedhati nappavedhatīti—</span><br />
</p>
<p id="cnd7c2p6">
<span class="m-text m-primary">anejaṁ.</span><br />
</p>
<p id="cnd7c2p7">
<span class="m-text m-primary">**Mūladassāvin**ti bhagavā mūladassāvī hetudassāvī nidānadassāvī sambhavadassāvī pabhavadassāvī samuṭṭhānadassāvī āhāradassāvī ārammaṇadassāvī paccayadassāvī samudayadassāvī.</span><br />
</p>
<p id="cnd7c3p1">
<span class="m-text m-primary">Tīṇi akusalamūlāni—</span><br />
</p>
<p id="cnd7c3p2">
<span class="m-text m-primary">lobho akusalamūlaṁ, doso akusalamūlaṁ, moho akusalamūlaṁ.</span><br />
</p>
<p id="cnd7c4p1">
<span class="m-text m-primary">Vuttañhetaṁ bhagavatā—</span><br />
</p>
<p id="cnd7c4p2">
<span class="m-text m-primary">“tīṇimāni, bhikkhave, nidānāni kammānaṁ samudayāya.</span><br />
</p>
<p id="cnd7c4p3">
<span class="m-text m-primary">Katamāni tīṇi?</span><br />
</p>
<p id="cnd7c4p4">
<span class="m-text m-primary">Lobho nidānaṁ kammānaṁ samudayāya, doso nidānaṁ kammānaṁ samudayāya, moho nidānaṁ kammānaṁ samudayāya.</span><br />
</p>
<p id="cnd7c4p5">
<span class="m-text m-primary">Na, bhikkhave, lobhajena kammena dosajena kammena mohajena kammena devā paññāyanti, manussā paññāyanti, yā vā panaññāpi kāci sugatiyo.</span><br />
</p>
<p id="cnd7c4p6">
<span class="m-text m-primary">Atha kho, bhikkhave, lobhajena kammena dosajena kammena mohajena kammena nirayo paññāyati, tiracchānayoni paññāyati, pettivisayo paññāyati, yā vā panaññāpi kāci duggatiyo niraye tiracchānayoniyā pettivisaye attabhāvābhinibbattiyā”.</span><br />
</p>
<p id="cnd7c4p7">
<span class="m-text m-primary">Imāni tīṇi akusalamūlānīti bhagavā jānāti passati.</span><br />
</p>
<p id="cnd7c4p8">
<span class="m-text m-primary">Evampi bhagavā mūladassāvī …pe…</span><br />
</p>
<p id="cnd7c4p9">
<span class="m-text m-primary">samudayadassāvī.</span><br />
</p>
<p id="cnd7c4p10">
<span class="m-text m-primary">Tīṇi kusalamūlāni—</span><br />
</p>
<p id="cnd7c4p11">
<span class="m-text m-primary">alobho kusalamūlaṁ, adoso kusalamūlaṁ, amoho kusalamūlaṁ.</span><br />
</p>
<p id="cnd7c5p1">
<span class="m-text m-primary">Vuttañhetaṁ bhagavatā—</span><br />
</p>
<p id="cnd7c5p2">
<span class="m-text m-primary">“tīṇimāni …pe…</span><br />
</p>
<p id="cnd7c5p3">
<span class="m-text m-primary">na, bhikkhave, alobhajena kammena adosajena kammena amohajena kammena nirayo paññāyati, tiracchānayoni paññāyati, pettivisayo paññāyati, yā vā panaññāpi kāci duggatiyo.</span><br />
</p>
<p id="cnd7c5p4">
<span class="m-text m-primary">Atha kho, bhikkhave, alobhajena kammena adosajena kammena amohajena kammena devā paññāyanti, manussā paññāyanti, yā vā panaññāpi kāci sugatiyo deve ca manusse ca attabhāvābhinibbattiyā”.</span><br />
</p>
<p id="cnd7c5p5">
<span class="m-text m-primary">Imāni tīṇi kusalamūlānīti bhagavā jānāti passati.</span><br />
</p>
<p id="cnd7c5p6">
<span class="m-text m-primary">Evampi bhagavā mūladassāvī …pe…</span><br />
</p>
<p id="cnd7c5p7">
<span class="m-text m-primary">samudayadassāvī.</span><br />
</p>
<p id="cnd7c6p1">
<span class="m-text m-primary">Vuttañhetaṁ bhagavatā—</span><br />
</p>
<p id="cnd7c6p2">
<span class="m-text m-primary">“ye keci, bhikkhave, dhammā akusalā akusalabhāgiyā akusalapakkhikā sabbe te avijjāmūlakā avijjāsamosaraṇā avijjāsamugghātā”.</span><br />
</p>
<p id="cnd7c6p3">
<span class="m-text m-primary">Sabbe te samugghātaṁ gacchantīti bhagavā jānāti passati.</span><br />
</p>
<p id="cnd7c6p4">
<span class="m-text m-primary">Evampi bhagavā mūladassāvī …pe…</span><br />
</p>
<p id="cnd7c6p5">
<span class="m-text m-primary">samudayadassāvī.</span><br />
</p>
<p id="cnd7c7p1">
<span class="m-text m-primary">Vuttañhetaṁ bhagavatā—</span><br />
</p>
<p id="cnd7c7p2">
<span class="m-text m-primary">“ye keci, bhikkhave, dhammā kusalā kusalabhāgiyā kusalapakkhikā, sabbe te appamādamūlakā appamādasamosaraṇā.</span><br />
</p>
<p id="cnd7c7p3">
<span class="m-text m-primary">Appamādo tesaṁ dhammānaṁ aggamakkhāyatī”ti bhagavā jānāti passati.</span><br />
</p>
<p id="cnd7c7p4">
<span class="m-text m-primary">Evampi bhagavā mūladassāvī …pe…</span><br />
</p>
<p id="cnd7c7p5">
<span class="m-text m-primary">samudayadassāvī.</span><br />
</p>
<p id="cnd7c8p1">
<span class="m-text m-primary">Atha vā bhagavā jānāti passati.</span><br />
</p>
<p id="cnd7c8p2">
<span class="m-text m-primary">“Avijjā mūlaṁ saṅkhārānaṁ, saṅkhārā mūlaṁ viññāṇassa, viññāṇaṁ mūlaṁ nāmarūpassa, nāmarūpaṁ mūlaṁ saḷāyatanassa, saḷāyatanaṁ mūlaṁ phassassa, phasso mūlaṁ vedanāya, vedanā mūlaṁ taṇhāya, taṇhā mūlaṁ upādānassa, upādānaṁ mūlaṁ bhavassa, bhavo mūlaṁ jātiyā, jāti mūlaṁ jarāmaraṇassā”ti—</span><br />
</p>
<p id="cnd7c8p3">
<span class="m-text m-primary">bhagavā jānāti passati.</span><br />
</p>
<p id="cnd7c8p4">
<span class="m-text m-primary">Evampi bhagavā mūladassāvī …pe…</span><br />
</p>
<p id="cnd7c8p5">
<span class="m-text m-primary">samudayadassāvī.</span><br />
</p>
<p id="cnd7c9p1">
<span class="m-text m-primary">Atha vā bhagavā jānāti passati.</span><br />
</p>
<p id="cnd7c9p2">
<span class="m-text m-primary">“Cakkhu mūlaṁ cakkhurogānaṁ, sotaṁ mūlaṁ sotarogānaṁ, ghānaṁ mūlaṁ ghānarogānaṁ, jivhā mūlaṁ jivhārogānaṁ, kāyo mūlaṁ kāyarogānaṁ, mano mūlaṁ cetasikānaṁ dukkhānan”ti—</span><br />
</p>
<p id="cnd7c9p3">
<span class="m-text m-primary">bhagavā jānāti passati.</span><br />
</p>
<p id="cnd7c9p4">
<span class="m-text m-primary">Evampi bhagavā mūladassāvī hetudassāvī nidānadassāvī sambhavadassāvī pabhavadassāvī samuṭṭhānadassāvī āhāradassāvī ārammaṇadassāvī paccayadassāvī samudayadassāvīti—</span><br />
</p>
<p id="cnd7c9p5">
<span class="m-text m-primary">anejaṁ mūladassāvī.</span><br />
</p>
<p id="cnd7c10p1">
<span class="m-text m-primary">**Iccāyasmā puṇṇako**ti **iccā**ti padasandhi …pe…</span><br />
</p>
<p id="cnd7c10p2">
<span class="m-text m-primary">āyasmā puṇṇako.</span><br />
</p>
<p id="cnd7c11p1">
<span class="m-text m-primary">**Atthi pañhena āgaman**ti pañhena atthiko āgatomhi, pañhaṁ pucchitukāmo āgatomhi, pañhaṁ sotukāmo āgatomhīti—</span><br />
</p>
<p id="cnd7c11p2">
<span class="m-text m-primary">evampi atthi pañhena āgamaṁ.</span><br />
</p>
<p id="cnd7c11p3">
<span class="m-text m-primary">Atha vā pañhatthikānaṁ pañhaṁ pucchitukāmānaṁ pañhaṁ sotukāmānaṁ āgamanaṁ abhikkamanaṁ upasaṅkamanaṁ payirupāsanaṁ atthīti—</span><br />
</p>
<p id="cnd7c11p4">
<span class="m-text m-primary">evampi atthi pañhena āgamaṁ.</span><br />
</p>
<p id="cnd7c11p5">
<span class="m-text m-primary">Atha vā pañhāgamo tuyhaṁ atthi, tvampi pahu tvamasi alamatto.</span><br />
</p>
<p id="cnd7c11p6">
<span class="m-text m-primary">Mayā pucchitaṁ kathetuṁ visajjetuṁ vahassetaṁ bhāranti—</span><br />
</p>
<p id="cnd7c11p7">
<span class="m-text m-primary">evampi atthi pañhena āgamaṁ.</span><br />
</p>
<p id="cnd7c12p1">
<span class="m-text m-primary">**Kiṁ nissitā isayo manujā**ti kiṁ nissitā āsitā allīnā upagatā ajjhositā adhimuttā.</span><br />
</p>
<p id="cnd7c12p2">
<span class="m-text m-primary">**Isayo**ti isināmakā ye keci isipabbajjaṁ pabbajitā ājīvakā nigaṇṭhā jaṭilā tāpasā.</span><br />
</p>
<p id="cnd7c12p3">
<span class="m-text m-primary">**Manujā**ti manussā vuccantīti—</span><br />
</p>
<p id="cnd7c12p4">
<span class="m-text m-primary">kiṁ nissitā isayo manujā.</span><br />
</p>
<p id="cnd7c13p1">
<span class="m-text m-primary">**Khattiyā brāhmaṇā devatānan**ti.</span><br />
</p>
<p id="cnd7c13p2">
<span class="m-text m-primary">**Khattiyā**ti ye keci khattiyajātikā.</span><br />
</p>
<p id="cnd7c13p3">
<span class="m-text m-primary">**Brāhmaṇā**ti ye keci bhovādikā.</span><br />
</p>
<p id="cnd7c13p4">
<span class="m-text m-primary">**Devatānan**ti ājīvakasāvakānaṁ ājīvakā devatā, nigaṇṭhasāvakānaṁ nigaṇṭhā devatā, jaṭilasāvakānaṁ jaṭilā devatā, paribbājakasāvakānaṁ paribbājakā devatā, aviruddhakasāvakānaṁ aviruddhakā devatā, hatthivatikānaṁ hatthī devatā, assavatikānaṁ assā devatā, govatikānaṁ gāvo devatā, kukkuravatikānaṁ kukkurā devatā, kākavatikānaṁ kākā devatā, vāsudevavatikānaṁ vāsudevo devatā, baladevavatikānaṁ baladevo devatā, puṇṇabhaddavatikānaṁ puṇṇabhaddo devatā, maṇibhaddavatikānaṁ maṇibhaddo devatā, aggivatikānaṁ aggi devatā, nāgavatikānaṁ nāgā devatā, supaṇṇavatikānaṁ supaṇṇā devatā, yakkhavatikānaṁ yakkhā devatā, asuravatikānaṁ asurā devatā, gandhabbavatikānaṁ gandhabbā devatā, mahārājavatikānaṁ mahārājāno devatā, candavatikānaṁ cando devatā, sūriyavatikānaṁ sūriyo devatā, indavatikānaṁ indo devatā, brahmavatikānaṁ brahmā devatā, devavatikānaṁ devo devatā, disāvatikānaṁ disā devatā, ye yesaṁ dakkhiṇeyyā te tesaṁ devatāti—</span><br />
</p>
<p id="cnd7c13p5">
<span class="m-text m-primary">khattiyabrāhmaṇā devatānaṁ.</span><br />
</p>
<p id="cnd7c14p1">
<span class="m-text m-primary">**Yaññamakappayiṁsu puthūdha loke**ti **yaññaṁ** vuccati deyyadhammo cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.</span><br />
</p>
<p id="cnd7c14p2">
<span class="m-text m-primary">**Yaññamakappayiṁsū**ti yepi yaññaṁ esanti gavesanti pariyesanti cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ, tepi yaññaṁ kappenti.</span><br />
</p>
<p id="cnd7c14p3">
<span class="m-text m-primary">Yepi yaññaṁ abhisaṅkharonti cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ …pe…</span><br />
</p>
<p id="cnd7c14p4">
<span class="m-text m-primary">seyyāvasathapadīpeyyaṁ, tepi yaññaṁ kappenti.</span><br />
</p>
<p id="cnd7c14p5">
<span class="m-text m-primary">Yepi yaññaṁ denti yajanti pariccajanti cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ …pe…</span><br />
</p>
<p id="cnd7c14p6">
<span class="m-text m-primary">seyyāvasathapadīpeyyaṁ, tepi yaññaṁ kappenti.</span><br />
</p>
<p id="cnd7c14p7">
<span class="m-text m-primary">**Puthū**ti yaññā vā ete puthū, yaññayājakā vā ete puthū, dakkhiṇeyyā vā ete puthū.</span><br />
</p>
<p id="cnd7c14p8">
<span class="m-text m-primary">Kathaṁ yaññā vā ete puthū?</span><br />
</p>
<p id="cnd7c14p9">
<span class="m-text m-primary">Bahukānaṁ ete yaññā cīvarapiṇḍapātasenāsanagilānapaccayabhesajjaparikkhārā annaṁ pānaṁ vatthaṁ yānaṁ mālaṁ gandhaṁ vilepanaṁ seyyāvasathapadīpeyyaṁ—</span><br />
</p>
<p id="cnd7c14p10">
<span class="m-text m-primary">evaṁ yaññā vā ete puthū.</span><br />
</p>
<p id="cnd7c15p1">
<span class="m-text m-primary">Kathaṁ yaññayājakā vā ete puthū?</span><br />
</p>
<p id="cnd7c15p2">
<span class="m-text m-primary">Bahukā ete yaññayājakā khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca—</span><br />
</p>
<p id="cnd7c15p3">
<span class="m-text m-primary">evaṁ yaññayājakā vā ete puthū.</span><br />
</p>
<p id="cnd7c16p1">
<span class="m-text m-primary">Kathaṁ dakkhiṇeyyā vā ete puthū?</span><br />
</p>
<p id="cnd7c16p2">
<span class="m-text m-primary">Bahukā ete dakkhiṇeyyā puthū samaṇabrāhmaṇā kapaṇaddhikavanibbakayācakā—</span><br />
</p>
<p id="cnd7c16p3">
<span class="m-text m-primary">evaṁ dakkhiṇeyyā vā ete puthū.</span><br />
</p>
<p id="cnd7c16p4">
<span class="m-text m-primary">**Idha loke**ti manussaloketi yaññamakappayiṁsu—</span><br />
</p>
<p id="cnd7c16p5">
<span class="m-text m-primary">puthūdha loke.</span><br />
</p>
<p id="cnd7c17p1">
<span class="m-text m-primary">**Pucchāmi taṁ bhagavā brūhi metan**ti.</span><br />
</p>
<p id="cnd7c17p2">
<span class="m-text m-primary">**Pucchā**ti tisso pucchā—</span><br />
</p>
<p id="cnd7c17p3">
<span class="m-text m-primary">adiṭṭhajotanā pucchā, diṭṭhasaṁsandanā pucchā, vimaticchedanā pucchā.</span><br />
</p>
<p id="cnd7c17p4">
<span class="m-text m-primary">Katamā adiṭṭhajotanā pucchā?</span><br />
</p>
<p id="cnd7c17p5">
<span class="m-text m-primary">Pakatiyā lakkhaṇaṁ aññātaṁ hoti adiṭṭhaṁ atulitaṁ atīritaṁ avibhūtaṁ avibhāvitaṁ, tassa ñāṇāya dassanāya tulanāya tīraṇāya vibhūtatthāya vibhāvanatthāya pañhaṁ pucchati—</span><br />
</p>
<p id="cnd7c17p6">
<span class="m-text m-primary">ayaṁ adiṭṭhajotanā pucchā.</span><br />
</p>
<p id="cnd7c18p1">
<span class="m-text m-primary">Katamā diṭṭhasaṁsandanā pucchā?</span><br />
</p>
<p id="cnd7c18p2">
<span class="m-text m-primary">Pakatiyā lakkhaṇaṁ ñātaṁ hoti diṭṭhaṁ tulitaṁ tīritaṁ vibhūtaṁ vibhāvitaṁ.</span><br />
</p>
<p id="cnd7c18p3">
<span class="m-text m-primary">Aññehi paṇḍitehi saddhiṁ saṁsandanatthāya pañhaṁ pucchati—</span><br />
</p>
<p id="cnd7c18p4">
<span class="m-text m-primary">ayaṁ diṭṭhasaṁsandanā pucchā.</span><br />
</p>
<p id="cnd7c19p1">
<span class="m-text m-primary">Katamā vimaticchedanā pucchā?</span><br />
</p>
<p id="cnd7c19p2">
<span class="m-text m-primary">Pakatiyā saṁsayapakkhando hoti vimatipakkhando dveḷhakajāto—</span><br />
</p>
<p id="cnd7c19p3">
<span class="m-text m-primary">“evaṁ nu kho, na nu kho, kiṁ nu kho, kathaṁ nu kho”ti.</span><br />
</p>
<p id="cnd7c19p4">
<span class="m-text m-primary">So vimaticchedanatthāya pañhaṁ pucchati—</span><br />
</p>
<p id="cnd7c19p5">
<span class="m-text m-primary">ayaṁ vimaticchedanā pucchā.</span><br />
</p>
<p id="cnd7c19p6">
<span class="m-text m-primary">Imā tisso pucchā.</span><br />
</p>
<p id="cnd7c20p1">
<span class="m-text m-primary">Aparāpi tisso pucchā—</span><br />
</p>
<p id="cnd7c20p2">
<span class="m-text m-primary">manussapucchā, amanussapucchā, nimmitapucchā.</span><br />
</p>
<p id="cnd7c20p3">
<span class="m-text m-primary">Katamā manussapucchā?</span><br />
</p>
<p id="cnd7c20p4">
<span class="m-text m-primary">Manussā buddhaṁ bhagavantaṁ upasaṅkamitvā pucchanti, bhikkhū pucchanti, bhikkhuniyo pucchanti, upāsakā pucchanti, upāsikāyo pucchanti, rājāno pucchanti, khattiyā pucchanti, brāhmaṇā pucchanti, vessā pucchanti, suddā pucchanti, gahaṭṭhā pucchanti, pabbajitā pucchanti—</span><br />
</p>
<p id="cnd7c20p5">
<span class="m-text m-primary">ayaṁ manussapucchā.</span><br />
</p>
<p id="cnd7c21p1">
<span class="m-text m-primary">Katamā amanussapucchā?</span><br />
</p>
<p id="cnd7c21p2">
<span class="m-text m-primary">Amanussā buddhaṁ bhagavantaṁ upasaṅkamitvā pañhaṁ pucchanti, nāgā pucchanti, supaṇṇā pucchanti, yakkhā pucchanti, asurā pucchanti, gandhabbā pucchanti, mahārājāno pucchanti, indā pucchanti, brahmāno pucchanti, devatāyo pucchanti—</span><br />
</p>
<p id="cnd7c21p3">
<span class="m-text m-primary">ayaṁ amanussapucchā.</span><br />
</p>
<p id="cnd7c22p1">
<span class="m-text m-primary">Katamā nimmitapucchā?</span><br />
</p>
<p id="cnd7c22p2">
<span class="m-text m-primary">Yaṁ bhagavā rūpaṁ abhinimmināti manomayaṁ sabbaṅgapaccaṅgaṁ ahīnindriyaṁ, so nimmito buddhaṁ bhagavantaṁ upasaṅkamitvā pañhaṁ pucchati;</span><br />
</p>
<p id="cnd7c22p3">
<span class="m-text m-primary">bhagavā visajjeti—</span><br />
</p>
<p id="cnd7c22p4">
<span class="m-text m-primary">ayaṁ nimmitapucchā.</span><br />
</p>
<p id="cnd7c22p5">
<span class="m-text m-primary">Imā tisso pucchā.</span><br />
</p>
<p id="cnd7c23p1">
<span class="m-text m-primary">Aparāpi tisso pucchā—</span><br />
</p>
<p id="cnd7c23p2">
<span class="m-text m-primary">attatthapucchā, paratthapucchā, ubhayatthapucchā.</span><br />
</p>
<p id="cnd7c23p3">
<span class="m-text m-primary">Aparāpi tisso pucchā—</span><br />
</p>
<p id="cnd7c23p4">
<span class="m-text m-primary">diṭṭhadhammikatthapucchā, samparāyikatthapucchā, paramatthapucchā.</span><br />
</p>
<p id="cnd7c23p5">
<span class="m-text m-primary">Aparāpi tisso pucchā—</span><br />
</p>
<p id="cnd7c23p6">
<span class="m-text m-primary">anavajjatthapucchā, nikkilesatthapucchā, vodānatthapucchā.</span><br />
</p>
<p id="cnd7c23p7">
<span class="m-text m-primary">Aparāpi tisso pucchā—</span><br />
</p>
<p id="cnd7c23p8">
<span class="m-text m-primary">atītapucchā, anāgatapucchā, paccuppannapucchā.</span><br />
</p>
<p id="cnd7c23p9">
<span class="m-text m-primary">Aparāpi tisso pucchā—</span><br />
</p>
<p id="cnd7c23p10">
<span class="m-text m-primary">ajjhattapucchā, bahiddhāpucchā, ajjhattabahiddhāpucchā.</span><br />
</p>
<p id="cnd7c23p11">
<span class="m-text m-primary">Aparāpi tisso pucchā—</span><br />
</p>
<p id="cnd7c23p12">
<span class="m-text m-primary">kusalapucchā, akusalapucchā, abyākatapucchā.</span><br />
</p>
<p id="cnd7c23p13">
<span class="m-text m-primary">Aparāpi tisso pucchā—</span><br />
</p>
<p id="cnd7c23p14">
<span class="m-text m-primary">khandhapucchā, dhātupucchā, āyatanapucchā.</span><br />
</p>
<p id="cnd7c23p15">
<span class="m-text m-primary">Aparāpi tisso pucchā—</span><br />
</p>
<p id="cnd7c23p16">
<span class="m-text m-primary">satipaṭṭhānapucchā, sammappadhānapucchā, iddhipādapucchā.</span><br />
</p>
<p id="cnd7c23p17">
<span class="m-text m-primary">Aparāpi tisso pucchā—</span><br />
</p>
<p id="cnd7c23p18">
<span class="m-text m-primary">indriyapucchā, balapucchā, bojjhaṅgapucchā.</span><br />
</p>
<p id="cnd7c23p19">
<span class="m-text m-primary">Aparāpi tisso pucchā—</span><br />
</p>
<p id="cnd7c23p20">
<span class="m-text m-primary">maggapucchā, phalapucchā, nibbānapucchā.</span><br />
</p>
<p id="cnd7c24p1">
<span class="m-text m-primary">**Pucchāmi tan**ti pucchāmi taṁ yācāmi taṁ ajjhesāmi taṁ pasādemi taṁ “kathayassu me”ti pucchāmi taṁ.</span><br />
</p>
<p id="cnd7c24p2">
<span class="m-text m-primary">**Bhagavā**ti gāravādhivacanametaṁ …pe… sacchikā paññatti—</span><br />
</p>
<p id="cnd7c24p3">
<span class="m-text m-primary">yadidaṁ bhagavāti.</span><br />
</p>
<p id="cnd7c24p4">
<span class="m-text m-primary">**Brūhi metan**ti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti—</span><br />
</p>
<p id="cnd7c24p5">
<span class="m-text m-primary">pucchāmi taṁ bhagavā brūhi metaṁ.</span><br />
</p>
<p id="cnd7c24p6">
<span class="m-text m-primary">Tenāha so brāhmaṇo—</span><br />
</p>
<p id="cnd7c25p1">
<span class="m-text m-primary">“Anejaṁ mūladassāviṁ,</span><br />
</p>
<p id="cnd7c25p2">
<span class="m-text m-primary">(iccāyasmā puṇṇako)</span><br />
</p>
<p id="cnd7c25p3">
<span class="m-text m-primary">Atthi pañhena āgamaṁ;</span><br />
</p>
<p id="cnd7c25p4">
<span class="m-text m-primary">Kiṁ nissitā isayo manujā,</span><br />
</p>
<p id="cnd7c25p5">
<span class="m-text m-primary">Khattiyā brāhmaṇā devatānaṁ;</span><br />
</p>
<p id="cnd7c25p6">
<span class="m-text m-primary">Yaññamakappayiṁsu puthūdha loke,</span><br />
</p>
<p id="cnd7c25p7">
<span class="m-text m-primary">Pucchāmi taṁ bhagavā brūhi metan”ti.</span><br />
</p>
<p id="cnd7c26p1">
<span class="m-text m-primary">**Ye kecime isayo manujā,**</span><br />
</p>
<p id="cnd7c26p2">
<span class="m-text m-primary">(puṇṇakāti bhagavā)</span><br />
</p>
<p id="cnd7c26p3">
<span class="m-text m-primary">**Khattiyā brāhmaṇā devatānaṁ;**</span><br />
</p>
<p id="cnd7c26p4">
<span class="m-text m-primary">**Yaññamakappayiṁsu puthūdha loke,**</span><br />
</p>
<p id="cnd7c26p5">
<span class="m-text m-primary">**Āsīsamānā puṇṇaka itthattaṁ;**</span><br />
</p>
<p id="cnd7c26p6">
<span class="m-text m-primary">**Jaraṁ sitā yaññamakappayiṁsu. **</span><br />
</p>
<p id="cnd7c27p1">
<span class="m-text m-primary">**Ye kecime isayo manujā**ti.</span><br />
</p>
<p id="cnd7c27p2">
<span class="m-text m-primary">**Ye kecī**ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—</span><br />
</p>
<p id="cnd7c27p3">
<span class="m-text m-primary">ye kecīti.</span><br />
</p>
<p id="cnd7c27p4">
<span class="m-text m-primary">**Isayo**ti isināmakā ye keci isipabbajjaṁ pabbajitā ājīvakā nigaṇṭhā jaṭilā tāpasā.</span><br />
</p>
<p id="cnd7c27p5">
<span class="m-text m-primary">**Manujā**ti manussā vuccantīti—</span><br />
</p>
<p id="cnd7c27p6">
<span class="m-text m-primary">ye kecime isayo manujā puṇṇakāti bhagavā.</span><br />
</p>
<p id="cnd7c28p1">
<span class="m-text m-primary">**Khattiyā brāhmaṇā devatānan**ti.</span><br />
</p>
<p id="cnd7c28p2">
<span class="m-text m-primary">**Khattiyā**ti ye keci khattiyajātikā.</span><br />
</p>
<p id="cnd7c28p3">
<span class="m-text m-primary">**Brāhmaṇā**ti ye keci bhovādikā.</span><br />
</p>
<p id="cnd7c28p4">
<span class="m-text m-primary">**Devatānan**ti ājīvakasāvakānaṁ ājīvakā devatā …pe…</span><br />
</p>
<p id="cnd7c28p5">
<span class="m-text m-primary">disāvatikānaṁ disā devatā.</span><br />
</p>
<p id="cnd7c28p6">
<span class="m-text m-primary">Ye yesaṁ dakkhiṇeyyā, te tesaṁ devatāti—</span><br />
</p>
<p id="cnd7c28p7">
<span class="m-text m-primary">khattiyā brāhmaṇā devatānaṁ.</span><br />
</p>
<p id="cnd7c29p1">
<span class="m-text m-primary">**Yaññamakappayiṁsu puthūdha loke**ti.</span><br />
</p>
<p id="cnd7c29p2">
<span class="m-text m-primary">**Yaññaṁ** vuccati deyyadhammo cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ …pe… seyyāvasathapadīpeyyaṁ.</span><br />
</p>
<p id="cnd7c29p3">
<span class="m-text m-primary">**Yaññamakappayiṁsū**ti yepi yaññaṁ esanti gavesanti pariyesanti …pe… seyyāvasathapadīpeyyaṁ, tepi yaññaṁ kappenti.</span><br />
</p>
<p id="cnd7c29p4">
<span class="m-text m-primary">**Puthū**ti yaññā vā ete puthū, yaññayājakā vā ete puthū, dakkhiṇeyyā vā ete puthū …pe… evaṁ dakkhiṇeyyā vā ete puthū.</span><br />
</p>
<p id="cnd7c29p5">
<span class="m-text m-primary">**Idha loke**ti manussaloketi yaññamakappayiṁsu—</span><br />
</p>
<p id="cnd7c29p6">
<span class="m-text m-primary">puthūdha loke.</span><br />
</p>
<p id="cnd7c30p1">
<span class="m-text m-primary">**Āsīsamānā puṇṇaka itthattan**ti.</span><br />
</p>
<p id="cnd7c30p2">
<span class="m-text m-primary">**Āsīsamānā**ti rūpapaṭilābhaṁ āsīsamānā, saddapaṭilābhaṁ āsīsamānā, gandhapaṭilābhaṁ āsīsamānā, rasapaṭilābhaṁ āsīsamānā, phoṭṭhabbapaṭilābhaṁ āsīsamānā, puttapaṭilābhaṁ āsīsamānā, dārapaṭilābhaṁ āsīsamānā, dhanapaṭilābhaṁ āsīsamānā, yasapaṭilābhaṁ āsīsamānā, issariyapaṭilābhaṁ āsīsamānā, khattiyamahāsālakule attabhāvapaṭilābhaṁ āsīsamānā, brāhmaṇamahāsālakule attabhāvapaṭilābhaṁ āsīsamānā, gahapatimahāsālakule attabhāvapaṭilābhaṁ āsīsamānā, cātumahārājikesu devesu attabhāvapaṭilābhaṁ āsīsamānā, tāvatiṁsesu devesu yāmesu devesu tusitesu devesu nimmānaratīsu devesu paranimmitavasavattīsu devesu brahmakāyikesu devesu attabhāvapaṭilābhaṁ āsīsamānā icchamānā sādiyamānā patthayamānā pihayamānā abhijappamānāti āsīsamānā.</span><br />
</p>
<p id="cnd7c31p1">
<span class="m-text m-primary">**Puṇṇaka itthattan**ti ettha attabhāvābhinibbattiṁ āsīsamānā ettha khattiyamahāsālakule attabhāvābhinibbattiṁ āsīsamānā …pe…</span><br />
</p>
<p id="cnd7c31p2">
<span class="m-text m-primary">ettha brahmakāyikesu devesu attabhāvābhinibbattiṁ āsīsamānā icchamānā sādiyamānā patthayamānā pihayamānā abhijappamānāti āsīsamānā—</span><br />
</p>
<p id="cnd7c31p3">
<span class="m-text m-primary">puṇṇaka itthattaṁ.</span><br />
</p>
<p id="cnd7c32p1">
<span class="m-text m-primary">**Jaraṁ sitā yaññamakappayiṁsū**ti jarānissitā byādhinissitā maraṇanissitā sokaparidevadukkhadomanassupāyāsanissitā.</span><br />
</p>
<p id="cnd7c32p2">
<span class="m-text m-primary">Yadeva te jātinissitā tadeva te jarānissitā.</span><br />
</p>
<p id="cnd7c32p3">
<span class="m-text m-primary">Yadeva te jarānissitā tadeva te byādhinissitā.</span><br />
</p>
<p id="cnd7c32p4">
<span class="m-text m-primary">Yadeva te byādhinissitā tadeva te maraṇanissitā.</span><br />
</p>
<p id="cnd7c32p5">
<span class="m-text m-primary">Yadeva te maraṇanissitā tadeva te sokaparidevadukkhadomanassupāyāsanissitā.</span><br />
</p>
<p id="cnd7c32p6">
<span class="m-text m-primary">Yadeva te sokaparidevadukkhadomanassupāyāsanissitā tadeva te gatinissitā.</span><br />
</p>
<p id="cnd7c32p7">
<span class="m-text m-primary">Yadeva te gatinissitā tadeva te upapattinissitā.</span><br />
</p>
<p id="cnd7c32p8">
<span class="m-text m-primary">Yadeva te upapattinissitā tadeva te paṭisandhinissitā.</span><br />
</p>
<p id="cnd7c32p9">
<span class="m-text m-primary">Yadeva te paṭisandhinissitā tadeva te bhavanissitā.</span><br />
</p>
<p id="cnd7c32p10">
<span class="m-text m-primary">Yadeva te bhavanissitā tadeva te saṁsāranissitā.</span><br />
</p>
<p id="cnd7c32p11">
<span class="m-text m-primary">Yadeva te saṁsāranissitā tadeva te vaṭṭanissitā allīnā upagatā ajjhositā adhimuttāti—</span><br />
</p>
<p id="cnd7c32p12">
<span class="m-text m-primary">jaraṁ sitā yaññamakappayiṁsu.</span><br />
</p>
<p id="cnd7c32p13">
<span class="m-text m-primary">Tenāha bhagavā—</span><br />
</p>
<p id="cnd7c33p1">
<span class="m-text m-primary">“Ye kecime isayo manujā,</span><br />
</p>
<p id="cnd7c33p2">
<span class="m-text m-primary">(puṇṇakāti bhagavā)</span><br />
</p>
<p id="cnd7c33p3">
<span class="m-text m-primary">Khattiyā brāhmaṇā devatānaṁ;</span><br />
</p>
<p id="cnd7c33p4">
<span class="m-text m-primary">Yaññamakappayiṁsu puthūdha loke,</span><br />
</p>
<p id="cnd7c33p5">
<span class="m-text m-primary">Āsīsamānā puṇṇaka itthattaṁ;</span><br />
</p>
<p id="cnd7c33p6">
<span class="m-text m-primary">Jaraṁ sitā yaññamakappayiṁsū”ti.</span><br />
</p>
<p id="cnd7c34p1">
<span class="m-text m-primary">**Ye kecime isayo manujā,**</span><br />
</p>
<p id="cnd7c34p2">
<span class="m-text m-primary">(iccāyasmā puṇṇako)</span><br />
</p>
<p id="cnd7c34p3">
<span class="m-text m-primary">**Khattiyā brāhmaṇā devatānaṁ;**</span><br />
</p>
<p id="cnd7c34p4">
<span class="m-text m-primary">**Yaññamakappayiṁsu puthūdha loke,**</span><br />
</p>
<p id="cnd7c34p5">
<span class="m-text m-primary">**Kaccisu te bhagavā yaññapathe appamattā;**</span><br />
</p>
<p id="cnd7c34p6">
<span class="m-text m-primary">**Atāruṁ jātiñca jarañca mārisa,**</span><br />
</p>
<p id="cnd7c34p7">
<span class="m-text m-primary">**Pucchāmi taṁ bhagavā brūhi metaṁ. **</span><br />
</p>
<p id="cnd7c35p1">
<span class="m-text m-primary">**Ye kecime isayo manujā**ti.</span><br />
</p>
<p id="cnd7c35p2">
<span class="m-text m-primary">**Ye kecī**ti …pe….</span><br />
</p>
<p id="cnd7c36p1">
<span class="m-text m-primary">**Kaccisu te bhagavā yaññapathe appamattā**ti.</span><br />
</p>
<p id="cnd7c36p2">
<span class="m-text m-primary">**Kaccisū**ti saṁsayapucchā vimatipucchā dveḷhakapucchā anekaṁsapucchā—</span><br />
</p>
<p id="cnd7c36p3">
<span class="m-text m-primary">“evaṁ nu kho, na nu kho, kiṁ nu kho, kathaṁ nu kho”ti—</span><br />
</p>
<p id="cnd7c36p4">
<span class="m-text m-primary">kaccisu.</span><br />
</p>
<p id="cnd7c36p5">
<span class="m-text m-primary">**Te**ti yaññayājakā vuccanti.</span><br />
</p>
<p id="cnd7c36p6">
<span class="m-text m-primary">**Bhagavā**ti gāravādhivacanaṁ …pe… sacchikā paññatti, yadidaṁ bhagavāti—</span><br />
</p>
<p id="cnd7c36p7">
<span class="m-text m-primary">kaccisu te bhagavā.</span><br />
</p>
<p id="cnd7c36p8">
<span class="m-text m-primary">**Yaññapathe appamattā**ti yaññoyeva vuccati yaññapatho.</span><br />
</p>
<p id="cnd7c36p9">
<span class="m-text m-primary">Yathā ariyamaggo ariyapatho devamaggo devapatho brahmamaggo brahmapatho, evameva yaññoyeva vuccati yaññapatho.</span><br />
</p>
<p id="cnd7c36p10">
<span class="m-text m-primary">**Appamattā**ti yaññapathe appamattā sakkaccakārino sātaccakārino aṭṭhitakārino anolīnavuttino anikkhittacchandā anikkhittadhurā taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyāti—</span><br />
</p>
<p id="cnd7c36p11">
<span class="m-text m-primary">tepi yaññapathe appamattā.</span><br />
</p>
<p id="cnd7c36p12">
<span class="m-text m-primary">Yepi yaññaṁ esanti gavesanti pariyesanti cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ …pe…</span><br />
</p>
<p id="cnd7c36p13">
<span class="m-text m-primary">seyyāvasathapadīpeyyaṁ sakkaccakārino …pe…</span><br />
</p>
<p id="cnd7c36p14">
<span class="m-text m-primary">tadadhipateyyā, tepi yaññapathe appamattā.</span><br />
</p>
<p id="cnd7c36p15">
<span class="m-text m-primary">Yepi yaññaṁ abhisaṅkharonti cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ …pe…</span><br />
</p>
<p id="cnd7c36p16">
<span class="m-text m-primary">seyyāvasathapadīpeyyaṁ sakkaccakārino …pe…</span><br />
</p>
<p id="cnd7c36p17">
<span class="m-text m-primary">tadadhipateyyā, tepi yaññapathe appamattā.</span><br />
</p>
<p id="cnd7c36p18">
<span class="m-text m-primary">Yepi yaññaṁ denti yajanti pariccajanti cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ …pe…</span><br />
</p>
<p id="cnd7c36p19">
<span class="m-text m-primary">seyyāvasathapadīpeyyaṁ sakkaccakārino …pe…</span><br />
</p>
<p id="cnd7c36p20">
<span class="m-text m-primary">tadadhipateyyā, tepi yaññapathe appamattāti—</span><br />
</p>
<p id="cnd7c36p21">
<span class="m-text m-primary">kaccisu te bhagavā yaññapathe appamattā.</span><br />
</p>
<p id="cnd7c37p1">
<span class="m-text m-primary">**Atāruṁ jātiñca jarañca mārisā**ti jarāmaraṇaṁ atariṁsu uttariṁsu patariṁsu samatikkamiṁsu vītivattiṁsu.</span><br />
</p>
<p id="cnd7c37p2">
<span class="m-text m-primary">**Mārisā**ti piyavacanaṁ garuvacanaṁ sagāravasappatissādhivacanametaṁ mārisāti—</span><br />
</p>
<p id="cnd7c37p3">
<span class="m-text m-primary">atāru jātiñca jarañca mārisa.</span><br />
</p>
<p id="cnd7c38p1">
<span class="m-text m-primary">**Pucchāmi taṁ bhagavā brūhi metan**ti.</span><br />
</p>
<p id="cnd7c38p2">
<span class="m-text m-primary">**Pucchāmi tan**ti pucchāmi taṁ yācāmi taṁ ajjhesāmi taṁ pasādemi taṁ kathayassu meti—</span><br />
</p>
<p id="cnd7c38p3">
<span class="m-text m-primary">pucchāmi taṁ.</span><br />
</p>
<p id="cnd7c38p4">
<span class="m-text m-primary">**Bhagavā**ti gāravādhivacanaṁ …pe… sacchikā paññatti—</span><br />
</p>
<p id="cnd7c38p5">
<span class="m-text m-primary">yadidaṁ bhagavāti.</span><br />
</p>
<p id="cnd7c38p6">
<span class="m-text m-primary">**Brūhi metan**ti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti—</span><br />
</p>
<p id="cnd7c38p7">
<span class="m-text m-primary">pucchāmi taṁ bhagavā brūhi metaṁ.</span><br />
</p>
<p id="cnd7c38p8">
<span class="m-text m-primary">Tenāha so brāhmaṇo—</span><br />
</p>
<p id="cnd7c39p1">
<span class="m-text m-primary">“Ye kecime isayo manujā,</span><br />
</p>
<p id="cnd7c39p2">
<span class="m-text m-primary">(iccāyasmā puṇṇako)</span><br />
</p>
<p id="cnd7c39p3">
<span class="m-text m-primary">Khattiyā brāhmaṇā devatānaṁ;</span><br />
</p>
<p id="cnd7c39p4">
<span class="m-text m-primary">Yaññamakappayiṁsu puthūdha loke,</span><br />
</p>
<p id="cnd7c39p5">
<span class="m-text m-primary">Kaccisu te bhagavā yaññapathe appamattā;</span><br />
</p>
<p id="cnd7c39p6">
<span class="m-text m-primary">Atāruṁ jātiñca jarañca mārisa,</span><br />
</p>
<p id="cnd7c39p7">
<span class="m-text m-primary">Pucchāmi taṁ bhagavā brūhi metan”ti.</span><br />
</p>
<p id="cnd7c40p1">
<span class="m-text m-primary">**Āsīsanti thomayanti abhijappanti juhanti,**</span><br />
</p>
<p id="cnd7c40p2">
<span class="m-text m-primary">(puṇṇakāti bhagavā)</span><br />
</p>
<p id="cnd7c40p3">
<span class="m-text m-primary">**Kāmābhijappanti paṭicca lābhaṁ;**</span><br />
</p>
<p id="cnd7c40p4">
<span class="m-text m-primary">**Te yājayogā bhavarāgarattā,**</span><br />
</p>
<p id="cnd7c40p5">
<span class="m-text m-primary">**Nātariṁsu jātijaranti brūmi. **</span><br />
</p>
<p id="cnd7c41p1">
<span class="m-text m-primary">**Āsīsanti thomayanti abhijappanti juhantī**ti.</span><br />
</p>
<p id="cnd7c41p2">
<span class="m-text m-primary">**Āsīsantī**ti rūpapaṭilābhaṁ āsīsanti, saddapaṭilābhaṁ āsīsanti, gandhapaṭilābhaṁ āsīsanti, rasapaṭilābhaṁ āsīsanti, phoṭṭhabbapaṭilābhaṁ āsīsanti, puttapaṭilābhaṁ āsīsanti, dārapaṭilābhaṁ āsīsanti, dhanapaṭilābhaṁ āsīsanti, yasapaṭilābhaṁ āsīsanti, issariyapaṭilābhaṁ āsīsanti, khattiyamahāsālakule attabhāvapaṭilābhaṁ āsīsanti, brāhmaṇamahāsālakule …pe…</span><br />
</p>
<p id="cnd7c41p3">
<span class="m-text m-primary">gahapatimahāsālakule attabhāvapaṭilābhaṁ āsīsanti, cātumahārājikesu devesu …pe… brahmakāyikesu devesu attabhāvapaṭilābhaṁ āsīsanti icchanti sādiyanti patthayanti pihayantīti—</span><br />
</p>
<p id="cnd7c41p4">
<span class="m-text m-primary">āsīsanti.</span><br />
</p>
<p id="cnd7c42p1">
<span class="m-text m-primary">**Thomayantī**ti yaññaṁ vā thomenti phalaṁ vā thomenti dakkhiṇeyye vā thomenti.</span><br />
</p>
<p id="cnd7c42p2">
<span class="m-text m-primary">Kathaṁ yaññaṁ thomenti?</span><br />
</p>
<p id="cnd7c42p3">
<span class="m-text m-primary">Suciṁ dinnaṁ, manāpaṁ dinnaṁ, paṇītaṁ dinnaṁ, kālena dinnaṁ, kappiyaṁ dinnaṁ, viceyya dinnaṁ, anavajjaṁ dinnaṁ, abhiṇhaṁ dinnaṁ dadaṁ cittaṁ pasāditanti—</span><br />
</p>
<p id="cnd7c42p4">
<span class="m-text m-primary">thomenti kittenti vaṇṇenti pasaṁsanti.</span><br />
</p>
<p id="cnd7c42p5">
<span class="m-text m-primary">Evaṁ yaññaṁ thomenti.</span><br />
</p>
<p id="cnd7c43p1">
<span class="m-text m-primary">Kathaṁ phalaṁ thomenti?</span><br />
</p>
<p id="cnd7c43p2">
<span class="m-text m-primary">Itonidānaṁ rūpapaṭilābho bhavissati …pe…</span><br />
</p>
<p id="cnd7c43p3">
<span class="m-text m-primary">brahmakāyikesu devesu attabhāvapaṭilābho bhavissatīti—</span><br />
</p>
<p id="cnd7c43p4">
<span class="m-text m-primary">thomenti kittenti vaṇṇenti pasaṁsanti.</span><br />
</p>
<p id="cnd7c43p5">
<span class="m-text m-primary">Evaṁ phalaṁ thomenti.</span><br />
</p>
<p id="cnd7c44p1">
<span class="m-text m-primary">Kathaṁ dakkhiṇeyye thomenti?</span><br />
</p>
<p id="cnd7c44p2">
<span class="m-text m-primary">Dakkhiṇeyyā jātisampannā gottasampannā ajjhāyakā mantadharā tiṇṇaṁ vedānaṁ pāragū sanighaṇḍukeṭubhānaṁ sākkharappabhedānaṁ itihāsapañcamānaṁ padakā veyyākaraṇā lokāyatamahāpurisalakkhaṇesu anavayāti, vītarāgā vā rāgavinayāya vā paṭipannā, vītadosā vā dosavinayāya vā paṭipannā, vītamohā vā mohavinayāya vā paṭipannā, saddhāsampannā sīlasampannā samādhisampannā paññāsampannā vimuttisampannā vimuttiñāṇadassanasampannāti—</span><br />
</p>
<p id="cnd7c44p3">
<span class="m-text m-primary">thomenti kittenti vaṇṇenti pasaṁsanti.</span><br />
</p>
<p id="cnd7c44p4">
<span class="m-text m-primary">Evaṁ dakkhiṇeyye thomentīti—</span><br />
</p>
<p id="cnd7c44p5">
<span class="m-text m-primary">āsīsanti thomayanti.</span><br />
</p>
<p id="cnd7c45p1">
<span class="m-text m-primary">**Abhijappantī**ti rūpapaṭilābhaṁ abhijappanti, saddapaṭilābhaṁ abhijappanti, gandhapaṭilābhaṁ abhijappanti, rasapaṭilābhaṁ abhijappanti …pe…</span><br />
</p>
<p id="cnd7c45p2">
<span class="m-text m-primary">brahmakāyikesu devesu attabhāvapaṭilābhaṁ abhijappantīti—</span><br />
</p>
<p id="cnd7c45p3">
<span class="m-text m-primary">āsīsanti thomayanti abhijappanti.</span><br />
</p>
<p id="cnd7c45p4">
<span class="m-text m-primary">**Juhantī**ti juhanti denti yajanti pariccajanti cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyanti—</span><br />
</p>
<p id="cnd7c45p5">
<span class="m-text m-primary">āsīsanti thomayanti abhijappanti juhanti puṇṇakāti bhagavā.</span><br />
</p>
<p id="cnd7c46p1">
<span class="m-text m-primary">**Kāmābhijappanti paṭicca lābhan**ti rūpapaṭilābhaṁ paṭicca kāme abhijappanti, saddapaṭilābhaṁ paṭicca kāme abhijappanti …pe…</span><br />
</p>
<p id="cnd7c46p2">
<span class="m-text m-primary">brahmakāyikesu devesu attabhāvapaṭilābhaṁ paṭicca kāme abhijappanti pajappantīti—</span><br />
</p>
<p id="cnd7c46p3">
<span class="m-text m-primary">kāmābhijappanti paṭicca lābhaṁ.</span><br />
</p>
<p id="cnd7c47p1">
<span class="m-text m-primary">**Te yājayogā bhavarāgarattā nātariṁsu jātijaranti brūmī**ti</span><br />
</p>
<p id="cnd7c47p2">
<span class="m-text m-primary">**te**ti yaññayājakā vuccanti,</span><br />
</p>
<p id="cnd7c47p3">
<span class="m-text m-primary">**yājayogā**ti yājayogesu yuttā payuttā āyuttā samāyuttā taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyāti—</span><br />
</p>
<p id="cnd7c47p4">
<span class="m-text m-primary">te yājayogā,</span><br />
</p>
<p id="cnd7c47p5">
<span class="m-text m-primary">**bhavarāgarattā**ti bhavarāgo vuccati yo bhavesu bhavacchando bhavarāgo bhavanandī bhavataṇhā bhavasineho bhavapariḷāho bhavamucchā bhavajjhosānaṁ.</span><br />
</p>
<p id="cnd7c47p6">
<span class="m-text m-primary">Bhavarāgena bhavesu rattā giddhā gadhitā mucchitā ajjhosannā laggā laggitā palibuddhāti—</span><br />
</p>
<p id="cnd7c47p7">
<span class="m-text m-primary">te yājayogā bhavarāgarattā.</span><br />
</p>
<p id="cnd7c48p1">
<span class="m-text m-primary">**Nātariṁsu jātijaranti brūmī**ti te yājayogā bhavarāgarattā jātijarāmaraṇaṁ nātariṁsu na uttariṁsu na patariṁsu na samatikkamiṁsu na vītivattiṁsu, jātijarāmaraṇā anikkhantā anissaṭā anatikkantā asamatikkantā avītivattā antojātijarāmaraṇe parivattanti antosaṁsārapathe parivattanti.</span><br />
</p>
<p id="cnd7c48p2">
<span class="m-text m-primary">Jātiyā anugatā jarāya anusaṭā byādhinā abhibhūtā maraṇena abbhāhatā atāṇā aleṇā asaraṇā asaraṇībhūtāti;</span><br />
</p>
<p id="cnd7c48p3">
<span class="m-text m-primary">brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—</span><br />
</p>
<p id="cnd7c48p4">
<span class="m-text m-primary">te yājayogā bhavarāgarattā nātariṁsu jātijaranti brūmi.</span><br />
</p>
<p id="cnd7c48p5">
<span class="m-text m-primary">Tenāha bhagavā—</span><br />
</p>
<p id="cnd7c49p1">
<span class="m-text m-primary">“Āsīsanti thomayanti abhijappanti juhanti,</span><br />
</p>
<p id="cnd7c49p2">
<span class="m-text m-primary">(puṇṇakāti bhagavā)</span><br />
</p>
<p id="cnd7c49p3">
<span class="m-text m-primary">Kāmābhijappanti paṭicca lābhaṁ;</span><br />
</p>
<p id="cnd7c49p4">
<span class="m-text m-primary">Te yājayogā bhavarāgarattā,</span><br />
</p>
<p id="cnd7c49p5">
<span class="m-text m-primary">Nātariṁsu jātijaranti brūmī”ti.</span><br />
</p>
<p id="cnd7c50p1">
<span class="m-text m-primary">**Te ce nātariṁsu yājayogā,**</span><br />
</p>
<p id="cnd7c50p2">
<span class="m-text m-primary">(iccāyasmā puṇṇako)</span><br />
</p>
<p id="cnd7c50p3">
<span class="m-text m-primary">**Yaññehi jātiñca jarañca mārisa;**</span><br />
</p>
<p id="cnd7c50p4">
<span class="m-text m-primary">**Atha ko carahi devamanussaloke,**</span><br />
</p>
<p id="cnd7c50p5">
<span class="m-text m-primary">**Atāri jātiñca jarañca mārisa;**</span><br />
</p>
<p id="cnd7c50p6">
<span class="m-text m-primary">**Pucchāmi taṁ bhagavā brūhi metaṁ. **</span><br />
</p>
<p id="cnd7c51p1">
<span class="m-text m-primary">**Te ce nātariṁsu yājayogā**ti te yaññayājakā yājayogā bhavarāgarattā jātijarāmaraṇaṁ nātariṁsu na uttariṁsu na patariṁsu na samatikkamiṁsu na vītivattiṁsu, jātijarāmaraṇā anikkhantā anissaṭā anatikkantā asamatikkantā avītivattā antojātijarāmaraṇe parivattanti antosaṁsārapathe parivattanti.</span><br />
</p>
<p id="cnd7c51p2">
<span class="m-text m-primary">Jātiyā anugatā jarāya anusaṭā byādhinā abhibhūtā maraṇena abbhāhatā atāṇā aleṇā asaraṇā asaraṇībhūtāti—</span><br />
</p>
<p id="cnd7c51p3">
<span class="m-text m-primary">te ce nātariṁsu yājayogā.</span><br />
</p>
<p id="cnd7c52p1">
<span class="m-text m-primary">**Iccāyasmā puṇṇako**ti.</span><br />
</p>
<p id="cnd7c52p2">
<span class="m-text m-primary">Iccāti padasandhi …pe…</span><br />
</p>
<p id="cnd7c52p3">
<span class="m-text m-primary">āyasmā puṇṇako.</span><br />
</p>
<p id="cnd7c53p1">
<span class="m-text m-primary">**Yaññehi jātiñca jarañca mārisā**ti.</span><br />
</p>
<p id="cnd7c53p2">
<span class="m-text m-primary">**Yaññehī**ti yaññehi pahūtehi yaññehi vividhehi yaññehi puthūhi.</span><br />
</p>
<p id="cnd7c53p3">
<span class="m-text m-primary">**Mārisā**ti piyavacanaṁ garuvacanaṁ sagāravasappatissādhivacanametaṁ mārisāti—</span><br />
</p>
<p id="cnd7c53p4">
<span class="m-text m-primary">yaññehi jātiñca jarañca mārisa.</span><br />
</p>
<p id="cnd7c54p1">
<span class="m-text m-primary">**Atha ko carahi devamanussaloke, atāri jātiñca jarañca mārisā**ti atha ko eso sadevake loke samārake sabrahmake sassamaṇabrāhmaṇiyā pajāya sadevamanussāya jātijarāmaraṇaṁ atari uttari patari samatikkami vītivattayi.</span><br />
</p>
<p id="cnd7c54p2">
<span class="m-text m-primary">**Mārisā**ti piyavacanaṁ garuvacanaṁ sagāravasappatissādhivacanametaṁ mārisāti—</span><br />
</p>
<p id="cnd7c54p3">
<span class="m-text m-primary">atha ko carahi devamanussaloke, atāri jātiñca jarañca mārisa.</span><br />
</p>
<p id="cnd7c55p1">
<span class="m-text m-primary">**Pucchāmi taṁ bhagavā brūhi metan**ti.</span><br />
</p>
<p id="cnd7c55p2">
<span class="m-text m-primary">**Pucchāmi tan**ti pucchāmi taṁ yācāmi taṁ ajjhesāmi taṁ pasādemi taṁ kathayassu metanti—</span><br />
</p>
<p id="cnd7c55p3">
<span class="m-text m-primary">pucchāmi taṁ.</span><br />
</p>
<p id="cnd7c55p4">
<span class="m-text m-primary">**Bhagavā**ti gāravādhivacanaṁ …pe… sacchikā paññatti—</span><br />
</p>
<p id="cnd7c55p5">
<span class="m-text m-primary">yadidaṁ bhagavāti.</span><br />
</p>
<p id="cnd7c55p6">
<span class="m-text m-primary">**Brūhi metan**ti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti—</span><br />
</p>
<p id="cnd7c55p7">
<span class="m-text m-primary">pucchāmi taṁ bhagavā brūhi metaṁ.</span><br />
</p>
<p id="cnd7c55p8">
<span class="m-text m-primary">Tenāha so brāhmaṇo—</span><br />
</p>
<p id="cnd7c56p1">
<span class="m-text m-primary">“Te ce nātariṁsu yājayogā,</span><br />
</p>
<p id="cnd7c56p2">
<span class="m-text m-primary">(iccāyasmā puṇṇako)</span><br />
</p>
<p id="cnd7c56p3">
<span class="m-text m-primary">Yaññehi jātiñca jarañca mārisa;</span><br />
</p>
<p id="cnd7c56p4">
<span class="m-text m-primary">Atha ko carahi devamanussaloke,</span><br />
</p>
<p id="cnd7c56p5">
<span class="m-text m-primary">Atāri jātiñca jarañca mārisa;</span><br />
</p>
<p id="cnd7c56p6">
<span class="m-text m-primary">Pucchāmi taṁ bhagavā brūhi metan”ti.</span><br />
</p>
<p id="cnd7c57p1">
<span class="m-text m-primary">**Saṅkhāya lokasmi paroparāni,**</span><br />
</p>
<p id="cnd7c57p2">
<span class="m-text m-primary">(puṇṇakāti bhagavā)</span><br />
</p>
<p id="cnd7c57p3">
<span class="m-text m-primary">**Yassiñjitaṁ natthi kuhiñci loke;**</span><br />
</p>
<p id="cnd7c57p4">
<span class="m-text m-primary">**Santo vidhūmo anīgho nirāso,**</span><br />
</p>
<p id="cnd7c57p5">
<span class="m-text m-primary">**Atāri so jātijaranti brūmi. **</span><br />
</p>
<p id="cnd7c58p1">
<span class="m-text m-primary">**Saṅkhāya lokasmi paroparānī**ti saṅkhā vuccati ñāṇaṁ yā paññā pajānanā …pe… amoho dhammavicayo sammādiṭṭhi.</span><br />
</p>
<p id="cnd7c58p2">
<span class="m-text m-primary">**Paroparānī**ti</span><br />
</p>
<p id="cnd7c58p3">
<span class="m-text m-primary">**oraṁ** vuccati sakattabhāvo,</span><br />
</p>
<p id="cnd7c58p4">
<span class="m-text m-primary">**paraṁ** vuccati parattabhāvo</span><br />
</p>
<p id="cnd7c58p5">
<span class="m-text m-primary">**oraṁ** vuccati sakarūpavedanāsaññāsaṅkhāraviññāṇaṁ, paraṁ vuccati pararūpavedanāsaññāsaṅkhāraviññāṇaṁ;</span><br />
</p>
<p id="cnd7c58p6">
<span class="m-text m-primary">oraṁ vuccati cha ajjhattikāni āyatanāni, paraṁ vuccati cha bāhirāni āyatanāni.</span><br />
</p>
<p id="cnd7c58p7">
<span class="m-text m-primary">Oraṁ vuccati manussaloko, paraṁ vuccati devaloko;</span><br />
</p>
<p id="cnd7c58p8">
<span class="m-text m-primary">oraṁ vuccati kāmadhātu, paraṁ vuccati rūpadhātu arūpadhātu;</span><br />
</p>
<p id="cnd7c58p9">
<span class="m-text m-primary">oraṁ vuccati kāmadhātu rūpadhātu, paraṁ vuccati arūpadhātu.</span><br />
</p>
<p id="cnd7c58p10">
<span class="m-text m-primary">**Saṅkhāya lokasmi paroparānī**ti paroparāni aniccato saṅkhāya dukkhato rogato gaṇḍato …pe…</span><br />
</p>
<p id="cnd7c58p11">
<span class="m-text m-primary">nissaraṇato saṅkhāya jānitvā tulayitvā tīrayitvā vibhāvayitvā vibhūtaṁ katvāti—</span><br />
</p>
<p id="cnd7c58p12">
<span class="m-text m-primary">saṅkhāya lokasmi paroparāni.</span><br />
</p>
<p id="cnd7c58p13">
<span class="m-text m-primary">**Puṇṇakāti bhagavā**ti.</span><br />
</p>
<p id="cnd7c58p14">
<span class="m-text m-primary">**Puṇṇakā**ti bhagavā taṁ brāhmaṇaṁ nāmena ālapati.</span><br />
</p>
<p id="cnd7c58p15">
<span class="m-text m-primary">**Bhagavā**ti gāravādhivacanametaṁ …pe…</span><br />
</p>
<p id="cnd7c58p16">
<span class="m-text m-primary">yadidaṁ bhagavāti—</span><br />
</p>
<p id="cnd7c58p17">
<span class="m-text m-primary">puṇṇakāti bhagavā.</span><br />
</p>
<p id="cnd7c59p1">
<span class="m-text m-primary">**Yassiñjitaṁ natthi kuhiñci loke**ti.</span><br />
</p>
<p id="cnd7c59p2">
<span class="m-text m-primary">**Yassā**ti arahato khīṇāsavassa.</span><br />
</p>
<p id="cnd7c59p3">
<span class="m-text m-primary">**Iñjitan**ti taṇhiñjitaṁ diṭṭhiñjitaṁ māniñjitaṁ kilesiñjitaṁ kāmiñjitaṁ.</span><br />
</p>
<p id="cnd7c59p4">
<span class="m-text m-primary">Yassime iñjitā natthi na santi na saṁvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā.</span><br />
</p>
<p id="cnd7c59p5">
<span class="m-text m-primary">**Kuhiñcī**ti kuhiñci kismiñci katthaci ajjhattaṁ vā bahiddhā vā ajjhattabahiddhā vā.</span><br />
</p>
<p id="cnd7c59p6">
<span class="m-text m-primary">**Loke**ti apāyaloke …pe… āyatanaloketi—</span><br />
</p>
<p id="cnd7c59p7">
<span class="m-text m-primary">yassiñjitaṁ natthi kuhiñci loke.</span><br />
</p>
<p id="cnd7c60p1">
<span class="m-text m-primary">**Santo vidhūmo anīgho nirāso, atāri so jātijaranti brūmī**ti.</span><br />
</p>
<p id="cnd7c60p2">
<span class="m-text m-primary">**Santo**ti rāgassa santattā santo, dosassa …pe… mohassa … kodhassa … upanāhassa … makkhassa … sabbākusalābhisaṅkhārānaṁ santattā samitattā vūpasamitattā vijjhātattā nibbutattā vigatattā paṭipassaddhattā santo upasanto vūpasanto nibbuto paṭipassaddhoti santo;</span><br />
</p>
<p id="cnd7c60p3">
<span class="m-text m-primary">**vidhūmo**ti kāyaduccaritaṁ vidhūmitaṁ vidhamitaṁ sositaṁ visositaṁ byantīkataṁ, vacīduccaritaṁ …pe…</span><br />
</p>
<p id="cnd7c60p4">
<span class="m-text m-primary">manoduccaritaṁ vidhūmitaṁ vidhamitaṁ sositaṁ visositaṁ byantīkataṁ, rāgo … doso … moho vidhūmito vidhamito sosito visosito byantīkato, kodho … upanāho … makkho … paḷāso … issā … macchariyaṁ … māyā … sāṭheyyaṁ … thambho … sārambho … māno … atimāno … mado … pamādo … sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā vidhūmitā vidhamitā sositā visositā byantīkatā.</span><br />
</p>
<p id="cnd7c60p5">
<span class="m-text m-primary">Atha vā kodho vuccati dhūmo—</span><br />
</p>
<p id="cnd7c61p1">
<span class="m-text m-primary">Māno hi te brāhmaṇa khāribhāro,</span><br />
</p>
<p id="cnd7c61p2">
<span class="m-text m-primary">Kodho dhūmo bhasmani mosavajjaṁ;</span><br />
</p>
<p id="cnd7c61p3">
<span class="m-text m-primary">Jivhā sujā hadayaṁ jotiṭṭhānaṁ,</span><br />
</p>
<p id="cnd7c61p4">
<span class="m-text m-primary">Attā sudanto purisassa joti.</span><br />
</p>
<p id="cnd7c62p1">
<span class="m-text m-primary">Api ca dasahākārehi kodho jāyati—</span><br />
</p>
<p id="cnd7c62p2">
<span class="m-text m-primary">anatthaṁ me acarīti kodho jāyati, anatthaṁ me caratīti kodho jāyati, anatthaṁ me carissatīti kodho jāyati, piyassa me manāpassa anatthaṁ acari, anatthaṁ carati, anatthaṁ carissatīti kodho jāyati, appiyassa me amanāpassa atthaṁ acari, atthaṁ carati, atthaṁ carissatīti kodho jāyati, aṭṭhāne vā pana kodho jāyati.</span><br />
</p>
<p id="cnd7c62p3">
<span class="m-text m-primary">Yo evarūpo cittassa āghāto paṭighāto paṭighaṁ paṭivirodho kopo pakopo sampakopo doso padoso sampadoso cittassa byāpatti manopadoso kodho kujjhanā kujjhitattaṁ doso dussanā dussitattaṁ byāpatti byāpajjanā byāpajjitattaṁ virodho paṭivirodho caṇḍikkaṁ asuropo anattamanatā cittassa—</span><br />
</p>
<p id="cnd7c62p4">
<span class="m-text m-primary">ayaṁ vuccati kodho.</span><br />
</p>
<p id="cnd7c63p1">
<span class="m-text m-primary">Api ca kodhassa adhimattaparittatā veditabbā.</span><br />
</p>
<p id="cnd7c63p2">
<span class="m-text m-primary">Atthi kañci kālaṁ kodho cittāvilakaraṇamatto hoti, na ca tāva mukhakulānavikulāno hoti.</span><br />
</p>
<p id="cnd7c63p3">
<span class="m-text m-primary">Atthi kañci kālaṁ kodho mukhakulānavikulānamatto hoti, na ca tāva hanusañcopano hoti.</span><br />
</p>
<p id="cnd7c63p4">
<span class="m-text m-primary">Atthi kañci kālaṁ kodho hanusañcopanamatto hoti, na ca tāva pharusavācaṁ nicchāraṇo hoti.</span><br />
</p>
<p id="cnd7c63p5">
<span class="m-text m-primary">Atthi kañci kālaṁ kodho pharusavācaṁ nicchāraṇamatto hoti, na ca tāva disāvidisānuvilokano hoti.</span><br />
</p>
<p id="cnd7c63p6">
<span class="m-text m-primary">Atthi kañci kālaṁ kodho disāvidisānuvilokanamatto hoti, na ca tāva daṇḍasatthaparāmasano hoti.</span><br />
</p>
<p id="cnd7c63p7">
<span class="m-text m-primary">Atthi kañci kālaṁ kodho daṇḍasatthaparāmasanamatto hoti, na ca tāva daṇḍasatthaabbhukkiraṇo hoti.</span><br />
</p>
<p id="cnd7c63p8">
<span class="m-text m-primary">Atthi kañci kālaṁ kodho daṇḍasatthaabbhukkiraṇamatto hoti, na ca tāva daṇḍasatthaabhinipātano hoti.</span><br />
</p>
<p id="cnd7c63p9">
<span class="m-text m-primary">Atthi kañci kālaṁ kodho daṇḍasatthaabhinipātanamatto hoti, na ca tāva chinnavicchinnakaraṇo hoti.</span><br />
</p>
<p id="cnd7c63p10">
<span class="m-text m-primary">Atthi kañci kālaṁ kodho chinnavicchinnakaraṇamatto hoti, na ca tāva sambhañjanapalibhañjano hoti.</span><br />
</p>
<p id="cnd7c63p11">
<span class="m-text m-primary">Atthi kañci kālaṁ kodho sambhañjanapalibhañjanamatto hoti, na ca tāva aṅgamaṅgaapakaḍḍhano hoti.</span><br />
</p>
<p id="cnd7c63p12">
<span class="m-text m-primary">Atthi kañci kālaṁ kodho aṅgamaṅgaapakaḍḍhanamatto hoti, na ca tāva jīvitāvoropano hoti.</span><br />
</p>
<p id="cnd7c63p13">
<span class="m-text m-primary">Atthi kañci kālaṁ kodho jīvitāvoropanamatto hoti, na ca tāva sabbacāgapariccāgāya saṇṭhito hoti.</span><br />
</p>
<p id="cnd7c63p14">
<span class="m-text m-primary">Yato kodho paraṁ puggalaṁ ghātetvā attānaṁ ghāteti, ettāvatā kodho paramussadagato paramavepullapatto hoti.</span><br />
</p>
<p id="cnd7c63p15">
<span class="m-text m-primary">Yassa so hoti kodho pahīno samucchinno vūpasanto paṭipassaddho abhabbuppattiko ñāṇagginā daḍḍho, so vuccati—</span><br />
</p>
<p id="cnd7c63p16">
<span class="m-text m-primary">vidhūmo.</span><br />
</p>
<p id="cnd7c64p1">
<span class="m-text m-primary">Kodhassa pahīnattā vidhūmo, kodhavatthussa pariññātattā vidhūmo, kodhahetussa pariññātattā vidhūmo, kodhahetussa upacchinnattā vidhūmo.</span><br />
</p>
<p id="cnd7c65p1">
<span class="m-text m-primary">**Anīgho**ti rāgo nīgho, doso nīgho, moho nīgho, kodho nīgho, upanāho nīgho …pe… sabbākusalābhisaṅkhārā nīghā.</span><br />
</p>
<p id="cnd7c65p2">
<span class="m-text m-primary">Yassete nīghā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati anīgho.</span><br />
</p>
<p id="cnd7c66p1">
<span class="m-text m-primary">**Nirāso**ti **āsā** vuccati taṇhā.</span><br />
</p>
<p id="cnd7c66p2">
<span class="m-text m-primary">Yo rāgo sārāgo …pe… abhijjhā lobho akusalamūlaṁ.</span><br />
</p>
<p id="cnd7c66p3">
<span class="m-text m-primary">Yassesā āsā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati nirāso.</span><br />
</p>
<p id="cnd7c66p4">
<span class="m-text m-primary">**Jātī**ti yā tesaṁ tesaṁ sattānaṁ tamhi tamhi sattanikāye jāti sañjāti okkanti abhinibbatti khandhānaṁ pātubhāvo āyatanānaṁ paṭilābho.</span><br />
</p>
<p id="cnd7c66p5">
<span class="m-text m-primary">**Jarā**ti yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko.</span><br />
</p>
<p id="cnd7c66p6">
<span class="m-text m-primary">**Santo vidhūmo anīgho nirāso, atāri so jātijaranti brūmī**ti yo santo ca vidhūmo ca anīgho ca nirāso ca, so jātijarāmaraṇaṁ atari uttari patari samatikkami vītivattayīti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—</span><br />
</p>
<p id="cnd7c66p7">
<span class="m-text m-primary">santo vidhūmo anīgho nirāso, atāri so jātijaranti brūmi.</span><br />
</p>
<p id="cnd7c66p8">
<span class="m-text m-primary">Tenāha bhagavā—</span><br />
</p>
<p id="cnd7c67p1">
<span class="m-text m-primary">“Saṅkhāya lokasmi paroparāni,</span><br />
</p>
<p id="cnd7c67p2">
<span class="m-text m-primary">(puṇṇakāti bhagavā)</span><br />
</p>
<p id="cnd7c67p3">
<span class="m-text m-primary">Yassiñjitaṁ natthi kuhiñci loke;</span><br />
</p>
<p id="cnd7c67p4">
<span class="m-text m-primary">Santo vidhūmo anīgho nirāso,</span><br />
</p>
<p id="cnd7c67p5">
<span class="m-text m-primary">Atāri so jātijaranti brūmī”ti.</span><br />
</p>
<p id="cnd7c68p1">
<span class="m-text m-primary">Sahagāthāpariyosānā …pe…</span><br />
</p>
<p id="cnd7c68p2">
<span class="m-text m-primary">pañjaliko bhagavantaṁ namassamāno nisinno hoti—</span><br />
</p>
<p id="cnd7c68p3">
<span class="m-text m-primary">“satthā me, bhante, bhagavā, sāvakohamasmī”ti.</span><br />
</p>
<p id="cnd7c68p4">
<span class="m-text m-primary">Puṇṇakamāṇavapucchāniddeso tatiyo.</span><br />
</p>
</section>
</section>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>