<!DOCTYPE html>
<html lang="en" prefix="og: http://ogp.me/ns#">
<head>
  <meta charset="UTF-8" />
  <title>ms &raquo; sutta &raquo; kn &raquo; mnd &raquo; Mahāniddesa | Theravadan</title>
  <link rel="stylesheet" href="https://www.theravadan.org/static/JetBrains-Mono.css" />
  <link rel="stylesheet" href="https://www.theravadan.org/static/m-dark-mod.css" />
  <link rel="stylesheet" href="https://www.theravadan.org/static/authorcolors.css" />
  <link rel="icon" href="https://www.theravadan.org/images/favicon.jpeg" type="image/jpeg" />
  <link rel="canonical" href="https://www.theravadan.org/pages/mndy009z.html" />
  <meta name="viewport" content="width=device-width, initial-scale=1.0" />
  <meta property="og:site_name" content="Theravadan" />
  <meta property="og:title" content="Mahāniddesa" />
  <meta name="twitter:title" content="Mahāniddesa" />
  <meta property="og:url" content="https://www.theravadan.org/pages/mndy009z.html" />
  <meta property="og:description" content="Aṭṭhakavagga 9. Māgaṇḍiyasuttaniddesa Atha māgaṇḍiyasuttaniddesaṁ vakkhati— **Disvāna taṇhaṁ aratiṁ ragañca,** **Nāhosi chando api methunasmiṁ;** **Kimevidaṁ muttakarīsapuṇṇaṁ,** **Pādāpi naṁ samphusituṁ na icche.** **Disvāna taṇhaṁ aratiṁ ragañca, nāhosi chando api methunasmin**ti. Taṇhañca aratiñca ragañca māradhītaro disvā passitvā methunadhamme chando vā rāgo vā pemaṁ vā …" />
  <meta name="twitter:description" content="Aṭṭhakavagga 9. Māgaṇḍiyasuttaniddesa Atha māgaṇḍiyasuttaniddesaṁ vakkhati— **Disvāna taṇhaṁ aratiṁ ragañca,** **Nāhosi chando api methunasmiṁ;** **Kimevidaṁ muttakarīsapuṇṇaṁ,** **Pādāpi naṁ samphusituṁ na icche.** **Disvāna taṇhaṁ aratiṁ ragañca, nāhosi chando api methunasmin**ti. Taṇhañca aratiñca ragañca māradhītaro disvā passitvā methunadhamme chando vā rāgo vā pemaṁ vā …" />
  <meta name="twitter:card" content="summary" />
  <meta property="og:type" content="page" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://www.theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://www.theravadan.org/pages/ms-index.html">ms</a> &raquo;
            <a href="https://www.theravadan.org/pages/ms-sutta-index.html">sutta</a> &raquo;
            <a href="https://www.theravadan.org/pages/ms-sutta-kn-index.html">kn</a> &raquo;
            <a href="https://www.theravadan.org/pages/ms-sutta-kn-mnd-index.html">mnd</a> &raquo;
          </span>
          Mahāniddesa
        </h1>
<!-- content -->
<p id="mnd9c0p2">
<span class="pali m-text">Aṭṭhakavagga</span><br />
</p>
<section id="magandiyasuttaniddesa">
<span id="mnd9c0p3"></span><h2><span class="pali m-text">9. Māgaṇḍiyasuttaniddesa</span></h2>
<p id="mnd9c1p1">
<span class="pali m-text">Atha māgaṇḍiyasuttaniddesaṁ vakkhati—</span><br />
</p>
<p id="mnd9c2p1">
<span class="pali m-text">**Disvāna taṇhaṁ aratiṁ ragañca,**</span><br />
</p>
<p id="mnd9c2p2">
<span class="pali m-text">**Nāhosi chando api methunasmiṁ;**</span><br />
</p>
<p id="mnd9c2p3">
<span class="pali m-text">**Kimevidaṁ muttakarīsapuṇṇaṁ,**</span><br />
</p>
<p id="mnd9c2p4">
<span class="pali m-text">**Pādāpi naṁ samphusituṁ na icche.**</span><br />
</p>
<p id="mnd9c3p1">
<span class="pali m-text">**Disvāna taṇhaṁ aratiṁ ragañca, nāhosi chando api methunasmin**ti.</span><br />
</p>
<p id="mnd9c3p2">
<span class="pali m-text">Taṇhañca aratiñca ragañca māradhītaro disvā passitvā methunadhamme chando vā rāgo vā pemaṁ vā nāhosīti—</span><br />
</p>
<p id="mnd9c3p3">
<span class="pali m-text">disvāna taṇhaṁ aratiṁ ragañca nāhosi chando api methunasmiṁ.</span><br />
</p>
<p id="mnd9c4p1">
<span class="pali m-text">**Kimevidaṁ muttakarīsapuṇṇaṁ, pādāpi naṁ samphusituṁ na icche**ti.</span><br />
</p>
<p id="mnd9c4p2">
<span class="pali m-text">Kimevidaṁ sarīraṁ muttapuṇṇaṁ karīsapuṇṇaṁ semhapuṇṇaṁ ruhirapuṇṇaṁ aṭṭhisaṅghātanhārusambandhaṁ rudhiramaṁsāvalepanaṁ cammavinaddhaṁ chaviyā paṭicchannaṁ chiddāvachiddaṁ uggharantaṁ paggharantaṁ kimisaṅghanisevitaṁ nānākalimalaparipūraṁ pādena akkamituṁ na iccheyya, kuto pana saṁvāso vā samāgamo vāti—</span><br />
</p>
<p id="mnd9c4p3">
<span class="pali m-text">kimevidaṁ muttakarīsapuṇṇaṁ, pādāpi naṁ samphusituṁ na icche.</span><br />
</p>
<p id="mnd9c4p4">
<span class="pali m-text">Anacchariyañcetaṁ manusso dibbe kāme patthayanto mānusake kāme na iccheyya, mānusake vā kāme patthayanto dibbe kāme na iccheyya.</span><br />
</p>
<p id="mnd9c4p5">
<span class="pali m-text">Yaṁ tvaṁ ubhopi na icchasi na sādiyasi na patthesi na pihesi nābhijappasi, kiṁ te dassanaṁ, katamāya tvaṁ diṭṭhiyā samannāgatoti pucchatīti.</span><br />
</p>
<p id="mnd9c5p1">
<span class="pali m-text">Tenāha bhagavā—</span><br />
</p>
<p id="mnd9c6p1">
<span class="pali m-text">“Disvāna taṇhaṁ aratiṁ ragañca,</span><br />
</p>
<p id="mnd9c6p2">
<span class="pali m-text">Nāhosi chando api methunasmiṁ;</span><br />
</p>
<p id="mnd9c6p3">
<span class="pali m-text">Kimevidaṁ muttakarīsapuṇṇaṁ,</span><br />
</p>
<p id="mnd9c6p4">
<span class="pali m-text">Pādāpi naṁ samphusituṁ na icche”ti.</span><br />
</p>
<p id="mnd9c7p1">
<span class="pali m-text">**Etādisañce ratanaṁ na icchasi,**</span><br />
</p>
<p id="mnd9c7p2">
<span class="pali m-text">**Nāriṁ narindehi bahūhi patthitaṁ;**</span><br />
</p>
<p id="mnd9c7p3">
<span class="pali m-text">**Diṭṭhigataṁ sīlavataṁ nu jīvitaṁ,**</span><br />
</p>
<p id="mnd9c7p4">
<span class="pali m-text">**Bhavūpapattiñca vadesi kīdisaṁ.**</span><br />
</p>
<p id="mnd9c8p1">
<span class="pali m-text">**Idaṁ vadāmīti na tassa hoti,**</span><br />
</p>
<p id="mnd9c8p2">
<span class="pali m-text">(māgaṇḍiyāti bhagavā)</span><br />
</p>
<p id="mnd9c8p3">
<span class="pali m-text">**Dhammesu niccheyya samuggahītaṁ;**</span><br />
</p>
<p id="mnd9c8p4">
<span class="pali m-text">**Passañca diṭṭhīsu anuggahāya,**</span><br />
</p>
<p id="mnd9c8p5">
<span class="pali m-text">**Ajjhattasantiṁ pacinaṁ adassaṁ.**</span><br />
</p>
<p id="mnd9c9p1">
<span class="pali m-text">**Idaṁ vadāmīti na tassa hotī**ti.</span><br />
</p>
<p id="mnd9c9p2">
<span class="pali m-text">**Idaṁ vadāmī**ti idaṁ vadāmi, etaṁ vadāmi, ettakaṁ vadāmi, ettāvatā vadāmi, idaṁ diṭṭhigataṁ vadāmi—</span><br />
</p>
<p id="mnd9c9p3">
<span class="pali m-text">“sassato loko”ti vā …pe…</span><br />
</p>
<p id="mnd9c9p4">
<span class="pali m-text">“neva hoti na na hoti tathāgato paraṁ maraṇā”ti vā.</span><br />
</p>
<p id="mnd9c9p5">
<span class="pali m-text">**Na tassa hotī**ti na mayhaṁ hoti, “ettāvatā vadāmī”ti na tassa hotīti—</span><br />
</p>
<p id="mnd9c9p6">
<span class="pali m-text">idaṁ vadāmīti na tassa hoti.</span><br />
</p>
<p id="mnd9c10p1">
<span class="pali m-text">**Māgaṇḍiyā**ti bhagavā taṁ brāhmaṇaṁ nāmena ālapati.</span><br />
</p>
<p id="mnd9c10p2">
<span class="pali m-text">**Bhagavā**ti gāravādhivacanaṁ …pe… sacchikā paññatti yadidaṁ bhagavāti—</span><br />
</p>
<p id="mnd9c10p3">
<span class="pali m-text">māgaṇḍiyāti bhagavā.</span><br />
</p>
<p id="mnd9c11p1">
<span class="pali m-text">**Dhammesu niccheyya samuggahītan**ti.</span><br />
</p>
<p id="mnd9c11p2">
<span class="pali m-text">**Dhammesū**ti dvāsaṭṭhiyā diṭṭhigatesu.</span><br />
</p>
<p id="mnd9c11p3">
<span class="pali m-text">**Niccheyyā**ti nicchinitvā vinicchinitvā vicinitvā pavicinitvā tulayitvā tīrayitvā vibhāvayitvā vibhūtaṁ katvā.</span><br />
</p>
<p id="mnd9c11p4">
<span class="pali m-text">**Samuggahītan**ti odhiggāho bilaggāho varaggāho koṭṭhāsaggāho uccayaggāho samuccayaggāho, “idaṁ saccaṁ tacchaṁ tathaṁ bhūtaṁ yāthāvaṁ aviparītan”ti gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ,</span><br />
</p>
<p id="mnd9c11p5">
<span class="pali m-text">natthi na santi na saṁvijjati nupalabbhati, pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhanti—</span><br />
</p>
<p id="mnd9c11p6">
<span class="pali m-text">dhammesu niccheyya samuggahītaṁ.</span><br />
</p>
<p id="mnd9c12p1">
<span class="pali m-text">**Passañca diṭṭhīsu anuggahāyā**ti.</span><br />
</p>
<p id="mnd9c12p2">
<span class="pali m-text">Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi.</span><br />
</p>
<p id="mnd9c12p3">
<span class="pali m-text">Atha vā na gaṇhitabbā na parāmasitabbā nābhinivisitabbāti.</span><br />
</p>
<p id="mnd9c12p4">
<span class="pali m-text">Evampi passañca diṭṭhīsu anuggahāya.</span><br />
</p>
<p id="mnd9c13p1">
<span class="pali m-text">Atha vā “sassato loko, idameva saccaṁ moghamaññan”ti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ, sadukkhaṁ savighātaṁ saupāyāsaṁ sapariḷāhaṁ, na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti.</span><br />
</p>
<p id="mnd9c13p2">
<span class="pali m-text">Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi.</span><br />
</p>
<p id="mnd9c13p3">
<span class="pali m-text">Atha vā na gaṇhitabbā na parāmasitabbā nābhinivisitabbāti.</span><br />
</p>
<p id="mnd9c13p4">
<span class="pali m-text">Evampi passañca diṭṭhīsu anuggahāya.</span><br />
</p>
<p id="mnd9c14p1">
<span class="pali m-text">Atha vā “asassato loko, antavā loko, anantavā loko, taṁ jīvaṁ taṁ sarīraṁ, aññaṁ jīvaṁ aññaṁ sarīraṁ, hoti tathāgato paraṁ maraṇā, na hoti tathāgato paraṁ maraṇā, hoti ca na ca hoti tathāgato paraṁ maraṇā, neva hoti na na hoti tathāgato paraṁ maraṇā, idameva saccaṁ moghamaññan”ti diṭṭhigatametaṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ, sadukkhaṁ savighātaṁ saupāyāsaṁ sapariḷāhaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattatīti.</span><br />
</p>
<p id="mnd9c14p2">
<span class="pali m-text">Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi.</span><br />
</p>
<p id="mnd9c14p3">
<span class="pali m-text">Atha vā na gaṇhitabbā na parāmasitabbā nābhinivisitabbāti.</span><br />
</p>
<p id="mnd9c14p4">
<span class="pali m-text">Evampi passañca diṭṭhīsu anuggahāya.</span><br />
</p>
<p id="mnd9c15p1">
<span class="pali m-text">Atha vā imā diṭṭhiyo evaṅgahitā evaṁparāmaṭṭhā evaṅgatikā bhavissanti evaṁabhisamparāyāti.</span><br />
</p>
<p id="mnd9c15p2">
<span class="pali m-text">Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi.</span><br />
</p>
<p id="mnd9c15p3">
<span class="pali m-text">Atha vā na gaṇhitabbā na parāmasitabbā nābhinivisitabbāti.</span><br />
</p>
<p id="mnd9c15p4">
<span class="pali m-text">Evampi passañca diṭṭhīsu anuggahāya.</span><br />
</p>
<p id="mnd9c16p1">
<span class="pali m-text">Atha vā imā diṭṭhiyo nirayasaṁvattanikā tiracchānayonisaṁvattanikā pettivisayasaṁvattanikāti.</span><br />
</p>
<p id="mnd9c16p2">
<span class="pali m-text">Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi.</span><br />
</p>
<p id="mnd9c16p3">
<span class="pali m-text">Atha vā na gaṇhitabbā na parāmasitabbā nābhinivisitabbāti.</span><br />
</p>
<p id="mnd9c16p4">
<span class="pali m-text">Evampi passañca diṭṭhīsu anuggahāya.</span><br />
</p>
<p id="mnd9c17p1">
<span class="pali m-text">Atha vā imā diṭṭhiyo aniccā saṅkhatā paṭiccasamuppannā khayadhammā vayadhammā virāgadhammā nirodhadhammāti.</span><br />
</p>
<p id="mnd9c17p2">
<span class="pali m-text">Diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmi.</span><br />
</p>
<p id="mnd9c17p3">
<span class="pali m-text">Atha vā na gaṇhitabbā na parāmasitabbā nābhinivisitabbāti.</span><br />
</p>
<p id="mnd9c17p4">
<span class="pali m-text">Evampi passañca diṭṭhīsu anuggahāya.</span><br />
</p>
<p id="mnd9c18p1">
<span class="pali m-text">**Ajjhattasantiṁ pacinaṁ adassan**ti.</span><br />
</p>
<p id="mnd9c18p2">
<span class="pali m-text">Ajjhattasantiṁ ajjhattaṁ rāgassa santiṁ, dosassa santiṁ, mohassa santiṁ, kodhassa … upanāhassa … makkhassa … paḷāsassa … issāya … macchariyassa … māyāya … sāṭheyyassa … thambhassa … sārambhassa … mānassa … atimānassa … madassa … pamādassa … sabbakilesānaṁ … sabbaduccaritānaṁ … sabbadarathānaṁ … sabbapariḷāhānaṁ … sabbasantāpānaṁ … sabbākusalābhisaṅkhārānaṁ santiṁ upasantiṁ vūpasantiṁ nibbutiṁ paṭipassaddhiṁ santiṁ.</span><br />
</p>
<p id="mnd9c18p3">
<span class="pali m-text">**Pacinan**ti pacinanto vicinanto pavicinanto tulayanto tīrayanto vibhāvayanto vibhūtaṁ karonto,</span><br />
</p>
<p id="mnd9c18p4">
<span class="pali m-text">“sabbe saṅkhārā aniccā”ti pacinanto vicinanto pavicinanto tulayanto tīrayanto vibhāvayanto vibhūtaṁ karonto,</span><br />
</p>
<p id="mnd9c18p5">
<span class="pali m-text">“sabbe saṅkhārā dukkhā”ti …</span><br />
</p>
<p id="mnd9c18p6">
<span class="pali m-text">“sabbe dhammā anattā”ti pacinanto vicinanto pavicinanto …</span><br />
</p>
<p id="mnd9c18p7">
<span class="pali m-text">“yaṁ kiñci samudayadhammaṁ, sabbaṁ taṁ nirodhadhamman”ti pacinanto vicinanto pavicinanto tulayanto tīrayanto vibhāvayanto vibhūtaṁ karonto.</span><br />
</p>
<p id="mnd9c18p8">
<span class="pali m-text">**Adassan**ti adassaṁ adakkhiṁ apassiṁ paṭivijjhinti—</span><br />
</p>
<p id="mnd9c18p9">
<span class="pali m-text">ajjhattasantiṁ pacinaṁ adassaṁ.</span><br />
</p>
<p id="mnd9c19p1">
<span class="pali m-text">Tenāha bhagavā—</span><br />
</p>
<p id="mnd9c20p1">
<span class="pali m-text">“Idaṁ vadāmīti na tassa hoti,</span><br />
</p>
<p id="mnd9c20p2">
<span class="pali m-text">(māgaṇḍiyāti bhagavā)</span><br />
</p>
<p id="mnd9c20p3">
<span class="pali m-text">Dhammesu niccheyya samuggahītaṁ;</span><br />
</p>
<p id="mnd9c20p4">
<span class="pali m-text">Passañca diṭṭhīsu anuggahāya,</span><br />
</p>
<p id="mnd9c20p5">
<span class="pali m-text">Ajjhattasantiṁ pacinaṁ adassan”ti.</span><br />
</p>
<p id="mnd9c21p1">
<span class="pali m-text">**Vinicchayā yāni pakappitāni,**</span><br />
</p>
<p id="mnd9c21p2">
<span class="pali m-text">(iti māgaṇḍiyo)</span><br />
</p>
<p id="mnd9c21p3">
<span class="pali m-text">**Te ve munī brūsi anuggahāya;**</span><br />
</p>
<p id="mnd9c21p4">
<span class="pali m-text">**Ajjhattasantīti yametamatthaṁ,**</span><br />
</p>
<p id="mnd9c21p5">
<span class="pali m-text">**Kathaṁ nu dhīrehi paveditaṁ taṁ.**</span><br />
</p>
<p id="mnd9c22p1">
<span class="pali m-text">**Vinicchayā yāni pakappitānī**ti.</span><br />
</p>
<p id="mnd9c22p2">
<span class="pali m-text">Vinicchayā vuccanti dvāsaṭṭhi diṭṭhigatāni diṭṭhivinicchayā.</span><br />
</p>
<p id="mnd9c22p3">
<span class="pali m-text">**Pakappitānī**ti kappitā pakappitā abhisaṅkhatā saṇṭhapitātipi pakappitā.</span><br />
</p>
<p id="mnd9c22p4">
<span class="pali m-text">Atha vā aniccā saṅkhatā paṭiccasamuppannā khayadhammā vayadhammā virāgadhammā nirodhadhammā vipariṇāmadhammātipi pakappitāti—</span><br />
</p>
<p id="mnd9c22p5">
<span class="pali m-text">vinicchayā yāni pakappitāni.</span><br />
</p>
<p id="mnd9c23p1">
<span class="pali m-text">**Iti māgaṇḍiyo**ti.</span><br />
</p>
<p id="mnd9c23p2">
<span class="pali m-text">**Itī**ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ—</span><br />
</p>
<p id="mnd9c23p3">
<span class="pali m-text">itīti.</span><br />
</p>
<p id="mnd9c23p4">
<span class="pali m-text">**Māgaṇḍiyo**ti tassa brāhmaṇassa nāmaṁ saṅkhā samaññā paññatti vohāro—</span><br />
</p>
<p id="mnd9c23p5">
<span class="pali m-text">iti māgaṇḍiyoti.</span><br />
</p>
<p id="mnd9c24p1">
<span class="pali m-text">**Te ve munī brūsi anuggahāya, ajjhattasantīti yametamatthan**ti.</span><br />
</p>
<p id="mnd9c24p2">
<span class="pali m-text">**Te ve**ti dvāsaṭṭhi diṭṭhigatāni.</span><br />
</p>
<p id="mnd9c24p3">
<span class="pali m-text">**Munī**ti.</span><br />
</p>
<p id="mnd9c24p4">
<span class="pali m-text">**Monaṁ** vuccati ñāṇaṁ …pe… saṅgajālamaticca so munīti.</span><br />
</p>
<p id="mnd9c24p5">
<span class="pali m-text">**Anuggahāyā**ti diṭṭhīsu ādīnavaṁ passanto diṭṭhiyo na gaṇhāmi na parāmasāmi nābhinivisāmīti ca bhaṇasi, ajjhattasantīti ca bhaṇasi.</span><br />
</p>
<p id="mnd9c24p6">
<span class="pali m-text">**Yametamatthan**ti yaṁ paramatthanti—</span><br />
</p>
<p id="mnd9c24p7">
<span class="pali m-text">te ve munī brūsi anuggahāya, ajjhattasantīti yametamatthaṁ.</span><br />
</p>
<p id="mnd9c25p1">
<span class="pali m-text">**Kathaṁ nu dhīrehi paveditaṁ tan**ti.</span><br />
</p>
<p id="mnd9c25p2">
<span class="pali m-text">**Kathaṁ nū**ti padaṁ saṁsayapucchā vimatipucchā dveḷhakapucchā anekaṁsapucchā, evaṁ nu kho nanu kho kiṁ nu kho kathaṁ nu khoti—</span><br />
</p>
<p id="mnd9c25p3">
<span class="pali m-text">kathaṁ nu.</span><br />
</p>
<p id="mnd9c25p4">
<span class="pali m-text">**Dhīrehī**ti dhīrehi paṇḍitehi paññavantehi buddhimantehi ñāṇīhi vibhāvīhi medhāvīhi.</span><br />
</p>
<p id="mnd9c25p5">
<span class="pali m-text">**Paveditan**ti veditaṁ paveditaṁ ācikkhitaṁ desitaṁ paññāpitaṁ paṭṭhapitaṁ vivaṭaṁ vibhattaṁ uttānīkataṁ pakāsitanti—</span><br />
</p>
<p id="mnd9c25p6">
<span class="pali m-text">kathaṁ nu dhīrehi paveditaṁ taṁ.</span><br />
</p>
<p id="mnd9c26p1">
<span class="pali m-text">Tenāha so brāhmaṇo—</span><br />
</p>
<p id="mnd9c27p1">
<span class="pali m-text">“Vinicchayā yāni pakappitāni,</span><br />
</p>
<p id="mnd9c27p2">
<span class="pali m-text">(iti māgaṇḍiyo)</span><br />
</p>
<p id="mnd9c27p3">
<span class="pali m-text">Te ve munī brūsi anuggahāya;</span><br />
</p>
<p id="mnd9c27p4">
<span class="pali m-text">Ajjhattasantīti yametamatthaṁ,</span><br />
</p>
<p id="mnd9c27p5">
<span class="pali m-text">Kathaṁ nu dhīrehi paveditaṁ tan”ti.</span><br />
</p>
<p id="mnd9c28p1">
<span class="pali m-text">**Na diṭṭhiyā na sutiyā na ñāṇena,**</span><br />
</p>
<p id="mnd9c28p2">
<span class="pali m-text">(māgaṇḍiyāti bhagavā)</span><br />
</p>
<p id="mnd9c28p3">
<span class="pali m-text">**Sīlabbatenāpi na suddhimāha;**</span><br />
</p>
<p id="mnd9c28p4">
<span class="pali m-text">**Adiṭṭhiyā assutiyā añāṇā,**</span><br />
</p>
<p id="mnd9c28p5">
<span class="pali m-text">**Asīlatā abbatā nopi tena;**</span><br />
</p>
<p id="mnd9c28p6">
<span class="pali m-text">**Ete ca nissajja anuggahāya,**</span><br />
</p>
<p id="mnd9c28p7">
<span class="pali m-text">**Santo anissāya bhavaṁ na jappe.**</span><br />
</p>
<p id="mnd9c29p1">
<span class="pali m-text">**Na diṭṭhiyā na sutiyā na ñāṇenā**ti.</span><br />
</p>
<p id="mnd9c29p2">
<span class="pali m-text">Diṭṭhenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi;</span><br />
</p>
<p id="mnd9c29p3">
<span class="pali m-text">sutenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi;</span><br />
</p>
<p id="mnd9c29p4">
<span class="pali m-text">diṭṭhasutenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi;</span><br />
</p>
<p id="mnd9c29p5">
<span class="pali m-text">ñāṇenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasīti—</span><br />
</p>
<p id="mnd9c29p6">
<span class="pali m-text">na diṭṭhiyā na sutiyā na ñāṇena.</span><br />
</p>
<p id="mnd9c30p1">
<span class="pali m-text">**Māgaṇḍiyā**ti bhagavā taṁ brāhmaṇaṁ nāmena ālapati.</span><br />
</p>
<p id="mnd9c30p2">
<span class="pali m-text">**Bhagavā**ti gāravādhivacanaṁ …pe… sacchikā paññatti yadidaṁ bhagavāti—</span><br />
</p>
<p id="mnd9c30p3">
<span class="pali m-text">māgaṇḍiyāti bhagavā.</span><br />
</p>
<p id="mnd9c31p1">
<span class="pali m-text">**Sīlabbatenāpi na suddhimāhā**ti.</span><br />
</p>
<p id="mnd9c31p2">
<span class="pali m-text">Sīlenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi;</span><br />
</p>
<p id="mnd9c31p3">
<span class="pali m-text">vatenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi;</span><br />
</p>
<p id="mnd9c31p4">
<span class="pali m-text">sīlabbatenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasīti—</span><br />
</p>
<p id="mnd9c31p5">
<span class="pali m-text">sīlabbatenāpi na suddhimāha.</span><br />
</p>
<p id="mnd9c32p1">
<span class="pali m-text">**Adiṭṭhiyā assutiyā añāṇā, asīlatā abbatā nopi tenā**ti.</span><br />
</p>
<p id="mnd9c32p2">
<span class="pali m-text">Diṭṭhipi icchitabbā.</span><br />
</p>
<p id="mnd9c32p3">
<span class="pali m-text">Dasavatthukā sammādiṭṭhi—</span><br />
</p>
<p id="mnd9c32p4">
<span class="pali m-text">atthi dinnaṁ, atthi yiṭṭhaṁ, atthi hutaṁ, atthi sukatadukkaṭānaṁ kammānaṁ phalaṁ vipāko, atthi ayaṁ loko, atthi paro loko, atthi mātā, atthi pitā, atthi sattā opapātikā, atthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentīti;</span><br />
</p>
<p id="mnd9c32p5">
<span class="pali m-text">savanampi icchitabbaṁ—</span><br />
</p>
<p id="mnd9c32p6">
<span class="pali m-text">parato ghoso, suttaṁ, geyyaṁ, veyyākaraṇaṁ, gāthā, udānaṁ, itivuttakaṁ, jātakaṁ, abbhutadhammaṁ, vedallaṁ;</span><br />
</p>
<p id="mnd9c32p7">
<span class="pali m-text">ñāṇampi icchitabbaṁ—</span><br />
</p>
<p id="mnd9c32p8">
<span class="pali m-text">kammassakatañāṇaṁ, saccānulomikañāṇaṁ, abhiññāñāṇaṁ, samāpattiñāṇaṁ;</span><br />
</p>
<p id="mnd9c32p9">
<span class="pali m-text">sīlampi icchitabbaṁ—</span><br />
</p>
<p id="mnd9c32p10">
<span class="pali m-text">pātimokkhasaṁvaro;</span><br />
</p>
<p id="mnd9c32p11">
<span class="pali m-text">vatampi icchitabbaṁ—</span><br />
</p>
<p id="mnd9c32p12">
<span class="pali m-text">aṭṭha dhutaṅgāni—</span><br />
</p>
<p id="mnd9c32p13">
<span class="pali m-text">āraññikaṅgaṁ, piṇḍapātikaṅgaṁ, paṁsukūlikaṅgaṁ, tecīvarikaṅgaṁ, sapadānacārikaṅgaṁ, khalupacchābhattikaṅgaṁ, nesajjikaṅgaṁ, yathāsanthatikaṅganti.</span><br />
</p>
<p id="mnd9c33p1">
<span class="pali m-text">**Adiṭṭhiyā assutiyā añāṇā, asīlatā abbatā nopi tenā**ti.</span><br />
</p>
<p id="mnd9c33p2">
<span class="pali m-text">Nāpi sammādiṭṭhimattena, nāpi savanamattena, nāpi ñāṇamattena, nāpi sīlamattena, nāpi vatamattena ajjhattasantiṁ patto hoti, nāpi vinā etehi dhammehi ajjhattasantiṁ pāpuṇāti.</span><br />
</p>
<p id="mnd9c33p3">
<span class="pali m-text">Api ca sambhārā ime dhammā honti ajjhattasantiṁ pāpuṇituṁ adhigantuṁ phassituṁ sacchikātunti—</span><br />
</p>
<p id="mnd9c33p4">
<span class="pali m-text">adiṭṭhiyā assutiyā añāṇā asīlatā abbatā nopi tena.</span><br />
</p>
<p id="mnd9c34p1">
<span class="pali m-text">**Ete ca nissajja anuggahāyā**ti.</span><br />
</p>
<p id="mnd9c34p2">
<span class="pali m-text">**Ete**ti kaṇhapakkhikānaṁ dhammānaṁ samugghātato pahānaṁ icchitabbaṁ, tedhātukesu kusalesu dhammesu atammayatā icchitabbā, yato kaṇhapakkhiyā dhammā samugghātapahānena pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā, tedhātukesu ca kusalesu dhammesu atammayatā hoti, ettāvatāpi na gaṇhāti na parāmasati nābhinivisati.</span><br />
</p>
<p id="mnd9c34p3">
<span class="pali m-text">Atha vā na gaṇhitabbā na parāmasitabbā nābhinivisitabbāti.</span><br />
</p>
<p id="mnd9c34p4">
<span class="pali m-text">Evampi ete ca nissajja anuggahāya.</span><br />
</p>
<p id="mnd9c34p5">
<span class="pali m-text">Yato taṇhā ca diṭṭhi ca māno ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammāti, ettāvatāpi na gaṇhāti na parāmasati nābhinivisatīti.</span><br />
</p>
<p id="mnd9c34p6">
<span class="pali m-text">Evampi ete ca nissajja anuggahāya.</span><br />
</p>
<p id="mnd9c35p1">
<span class="pali m-text">Yato puññābhisaṅkhāro ca apuññābhisaṅkhāro ca āneñjābhisaṅkhāro ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammāti, ettāvatāpi na gaṇhāti na parāmasati nābhinivisatīti.</span><br />
</p>
<p id="mnd9c35p2">
<span class="pali m-text">Evampi ete ca nissajja anuggahāya.</span><br />
</p>
<p id="mnd9c36p1">
<span class="pali m-text">**Santo anissāya bhavaṁ na jappe**ti.</span><br />
</p>
<p id="mnd9c36p2">
<span class="pali m-text">**Santo**ti rāgassa samitattā santo, dosassa samitattā santo, mohassa samitattā santo, kodhassa … upanāhassa … makkhassa … paḷāsassa … issāya … macchariyassa … māyāya … sāṭheyyassa … thambhassa … sārambhassa … mānassa … atimānassa … madassa … pamādassa … sabbakilesānaṁ … sabbaduccaritānaṁ … sabbadarathānaṁ … sabbapariḷāhānaṁ … sabbasantāpānaṁ … sabbākusalābhisaṅkhārānaṁ santattā samitattā vūpasamitattā vijjhātattā nibbutattā vigatattā paṭipassaddhattā santo upasanto vūpasanto nibbuto paṭipassaddhoti—</span><br />
</p>
<p id="mnd9c36p3">
<span class="pali m-text">santo.</span><br />
</p>
<p id="mnd9c37p1">
<span class="pali m-text">**Anissāyā**ti dve nissayā—</span><br />
</p>
<p id="mnd9c37p2">
<span class="pali m-text">taṇhānissayo ca diṭṭhinissayo ca …pe…</span><br />
</p>
<p id="mnd9c37p3">
<span class="pali m-text">ayaṁ taṇhānissayo …pe…</span><br />
</p>
<p id="mnd9c37p4">
<span class="pali m-text">ayaṁ diṭṭhinissayo.</span><br />
</p>
<p id="mnd9c37p5">
<span class="pali m-text">Taṇhānissayaṁ pahāya diṭṭhinissayaṁ paṭinissajjitvā cakkhuṁ anissāya, sotaṁ anissāya, ghānaṁ anissāya, jivhaṁ anissāya, kāyaṁ anissāya, manaṁ anissāya, rūpe … sadde … gandhe … rase … phoṭṭhabbe … kulaṁ … gaṇaṁ … āvāsaṁ … lābhaṁ … yasaṁ … pasaṁsaṁ … sukhaṁ … cīvaraṁ … piṇḍapātaṁ … senāsanaṁ … gilānapaccayabhesajjaparikkhāraṁ … kāmadhātuṁ … rūpadhātuṁ … arūpadhātuṁ … kāmabhavaṁ … rūpabhavaṁ … arūpabhavaṁ … saññābhavaṁ … asaññābhavaṁ … nevasaññānāsaññābhavaṁ … ekavokārabhavaṁ … catuvokārabhavaṁ … pañcavokārabhavaṁ … atītaṁ … anāgataṁ … paccuppannaṁ … diṭṭhasutamutaviññātabbe dhamme anissāya aggaṇhitvā aparāmasitvā anabhinivisitvāti—</span><br />
</p>
<p id="mnd9c37p6">
<span class="pali m-text">santo anissāya.</span><br />
</p>
<p id="mnd9c37p7">
<span class="pali m-text">**Bhavaṁ na jappe**ti kāmabhavaṁ na jappeyya, rūpabhavaṁ na jappeyya, arūpabhavaṁ na jappeyya nappajappeyya na abhijappeyyāti—</span><br />
</p>
<p id="mnd9c37p8">
<span class="pali m-text">santo anissāya bhavaṁ na jappe.</span><br />
</p>
<p id="mnd9c38p1">
<span class="pali m-text">Tenāha bhagavā—</span><br />
</p>
<p id="mnd9c39p1">
<span class="pali m-text">“Na diṭṭhiyā na sutiyā na ñāṇena,</span><br />
</p>
<p id="mnd9c39p2">
<span class="pali m-text">(māgaṇḍiyāti bhagavā)</span><br />
</p>
<p id="mnd9c39p3">
<span class="pali m-text">Sīlabbatenāpi na suddhimāha;</span><br />
</p>
<p id="mnd9c39p4">
<span class="pali m-text">Adiṭṭhiyā assutiyā añāṇā,</span><br />
</p>
<p id="mnd9c39p5">
<span class="pali m-text">Asīlatā abbatā nopi tena;</span><br />
</p>
<p id="mnd9c39p6">
<span class="pali m-text">Ete ca nissajja anuggahāya,</span><br />
</p>
<p id="mnd9c39p7">
<span class="pali m-text">Santo anissāya bhavaṁ na jappe”ti.</span><br />
</p>
<p id="mnd9c40p1">
<span class="pali m-text">**No ce kira diṭṭhiyā na sutiyā na ñāṇena,**</span><br />
</p>
<p id="mnd9c40p2">
<span class="pali m-text">(iti māgaṇḍiyo)</span><br />
</p>
<p id="mnd9c40p3">
<span class="pali m-text">**Sīlabbatenāpi na suddhimāha;**</span><br />
</p>
<p id="mnd9c40p4">
<span class="pali m-text">**Adiṭṭhiyā assutiyā añāṇā,**</span><br />
</p>
<p id="mnd9c40p5">
<span class="pali m-text">**Asīlatā abbatā nopi tena;**</span><br />
</p>
<p id="mnd9c40p6">
<span class="pali m-text">**Maññāmahaṁ momuhameva dhammaṁ,**</span><br />
</p>
<p id="mnd9c40p7">
<span class="pali m-text">**Diṭṭhiyā eke paccenti suddhiṁ.**</span><br />
</p>
<p id="mnd9c41p1">
<span class="pali m-text">**No ce kira diṭṭhiyā na sutiyā na ñāṇenā**ti.</span><br />
</p>
<p id="mnd9c41p2">
<span class="pali m-text">Diṭṭhiyāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasi;</span><br />
</p>
<p id="mnd9c41p3">
<span class="pali m-text">sutenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ …</span><br />
</p>
<p id="mnd9c41p4">
<span class="pali m-text">diṭṭhasutenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ …</span><br />
</p>
<p id="mnd9c41p5">
<span class="pali m-text">ñāṇenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasīti—</span><br />
</p>
<p id="mnd9c41p6">
<span class="pali m-text">no ce kira diṭṭhiyā na sutiyā na ñāṇena.</span><br />
</p>
<p id="mnd9c42p1">
<span class="pali m-text">**Iti māgaṇḍiyo**ti **itī**ti padasandhi …pe….</span><br />
</p>
<p id="mnd9c42p2">
<span class="pali m-text">**Māgaṇḍiyo**ti tassa brāhmaṇassa nāmaṁ …pe…</span><br />
</p>
<p id="mnd9c42p3">
<span class="pali m-text">iti māgaṇḍiyo.</span><br />
</p>
<p id="mnd9c43p1">
<span class="pali m-text">**Sīlabbatenāpi na suddhimāhā**ti.</span><br />
</p>
<p id="mnd9c43p2">
<span class="pali m-text">Sīlenāpi suddhiṁ visuddhiṁ parisuddhiṁ …pe…</span><br />
</p>
<p id="mnd9c43p3">
<span class="pali m-text">vatenāpi suddhiṁ visuddhiṁ parisuddhiṁ …pe…</span><br />
</p>
<p id="mnd9c43p4">
<span class="pali m-text">sīlabbatenāpi suddhiṁ visuddhiṁ parisuddhiṁ, muttiṁ vimuttiṁ parimuttiṁ nāha na kathesi na bhaṇasi na dīpayasi na voharasīti—</span><br />
</p>
<p id="mnd9c43p5">
<span class="pali m-text">sīlabbatenāpi na suddhimāha.</span><br />
</p>
<p id="mnd9c44p1">
<span class="pali m-text">**Adiṭṭhiyā assutiyā añāṇā, asīlatā abbatā nopi tenā**ti.</span><br />
</p>
<p id="mnd9c44p2">
<span class="pali m-text">Diṭṭhipi icchitabbāti evaṁ bhaṇasi, savanampi icchitabbanti evaṁ bhaṇasi, ñāṇampi icchitabbanti evaṁ bhaṇasi, na sakkosi ekaṁsena anujānituṁ, napi sakkosi ekaṁsena paṭikkhipitunti—</span><br />
</p>
<p id="mnd9c44p3">
<span class="pali m-text">adiṭṭhiyā assutiyā añāṇā, asīlatā abbatā nopi tena.</span><br />
</p>
<p id="mnd9c45p1">
<span class="pali m-text">**Maññāmahaṁ momuhameva dhamman**ti.</span><br />
</p>
<p id="mnd9c45p2">
<span class="pali m-text">Momūhadhammo ayaṁ tuyhaṁ bāladhammo mūḷhadhammo aññāṇadhammo amarāvikkhepadhammoti evaṁ maññāmi evaṁ jānāmi evaṁ ājānāmi evaṁ vijānāmi evaṁ paṭivijānāmi evaṁ paṭivijjhāmīti—</span><br />
</p>
<p id="mnd9c45p3">
<span class="pali m-text">maññāmahaṁ momuhameva dhammaṁ.</span><br />
</p>
<p id="mnd9c46p1">
<span class="pali m-text">**Diṭṭhiyā eke paccenti suddhin**ti.</span><br />
</p>
<p id="mnd9c46p2">
<span class="pali m-text">Suddhidiṭṭhiyā eke samaṇabrāhmaṇā suddhiṁ visuddhiṁ parisuddhiṁ, muttiṁ vimuttiṁ parimuttiṁ paccenti;</span><br />
</p>
<p id="mnd9c46p3">
<span class="pali m-text">“sassato loko, idameva saccaṁ moghamaññan”ti diṭṭhiyā eke samaṇabrāhmaṇā suddhiṁ visuddhiṁ parisuddhiṁ, muttiṁ vimuttiṁ parimuttiṁ paccenti;</span><br />
</p>
<p id="mnd9c46p4">
<span class="pali m-text">“asassato loko …pe…</span><br />
</p>
<p id="mnd9c46p5">
<span class="pali m-text">neva hoti na na hoti tathāgato paraṁ maraṇā, idameva saccaṁ moghamaññan”ti diṭṭhiyā eke samaṇabrāhmaṇā suddhiṁ visuddhiṁ parisuddhiṁ, muttiṁ vimuttiṁ parimuttiṁ paccentīti—</span><br />
</p>
<p id="mnd9c46p6">
<span class="pali m-text">diṭṭhiyā eke paccenti suddhiṁ.</span><br />
</p>
<p id="mnd9c47p1">
<span class="pali m-text">Tenāha so brāhmaṇo—</span><br />
</p>
<p id="mnd9c48p1">
<span class="pali m-text">“No ce kira diṭṭhiyā na sutiyā na ñāṇena,</span><br />
</p>
<p id="mnd9c48p2">
<span class="pali m-text">(iti māgaṇḍiyo)</span><br />
</p>
<p id="mnd9c48p3">
<span class="pali m-text">Sīlabbatenāpi na suddhimāha;</span><br />
</p>
<p id="mnd9c48p4">
<span class="pali m-text">Adiṭṭhiyā assutiyā añāṇā,</span><br />
</p>
<p id="mnd9c48p5">
<span class="pali m-text">Asīlatā abbatā nopi tena;</span><br />
</p>
<p id="mnd9c48p6">
<span class="pali m-text">Maññāmahaṁ momuhameva dhammaṁ,</span><br />
</p>
<p id="mnd9c48p7">
<span class="pali m-text">Diṭṭhiyā eke paccenti suddhin”ti.</span><br />
</p>
<p id="mnd9c49p1">
<span class="pali m-text">**Diṭṭhiñca nissāyanupucchamāno,**</span><br />
</p>
<p id="mnd9c49p2">
<span class="pali m-text">(māgaṇḍiyāti bhagavā)</span><br />
</p>
<p id="mnd9c49p3">
<span class="pali m-text">**Samuggahītesu pamohamāgā;**</span><br />
</p>
<p id="mnd9c49p4">
<span class="pali m-text">**Ito ca nāddakkhi aṇumpi saññaṁ,**</span><br />
</p>
<p id="mnd9c49p5">
<span class="pali m-text">**Tasmā tuvaṁ momuhato dahāsi.**</span><br />
</p>
<p id="mnd9c50p1">
<span class="pali m-text">**Diṭṭhiñca nissāyanupucchamāno**ti.</span><br />
</p>
<p id="mnd9c50p2">
<span class="pali m-text">Māgaṇḍiyo brāhmaṇo diṭṭhiṁ nissāya diṭṭhiṁ pucchati, lagganaṁ nissāya lagganaṁ pucchati, bandhanaṁ nissāya bandhanaṁ pucchati, palibodhaṁ nissāya palibodhaṁ pucchati.</span><br />
</p>
<p id="mnd9c50p3">
<span class="pali m-text">**Anupucchamāno**ti punappunaṁ pucchatīti—</span><br />
</p>
<p id="mnd9c50p4">
<span class="pali m-text">diṭṭhiñca nissāyanupucchamāno.</span><br />
</p>
<p id="mnd9c51p1">
<span class="pali m-text">**Māgaṇḍiyā**ti bhagavā taṁ brāhmaṇaṁ nāmena ālapati.</span><br />
</p>
<p id="mnd9c51p2">
<span class="pali m-text">**Bhagavā**ti gāravādhivacanaṁ …pe… sacchikā paññatti yadidaṁ bhagavāti—</span><br />
</p>
<p id="mnd9c51p3">
<span class="pali m-text">māgaṇḍiyāti bhagavā.</span><br />
</p>
<p id="mnd9c52p1">
<span class="pali m-text">**Samuggahītesu pamohamāgā**ti.</span><br />
</p>
<p id="mnd9c52p2">
<span class="pali m-text">Yā sā diṭṭhi tayā gahitā parāmaṭṭhā abhiniviṭṭhā ajjhositā adhimuttā, tāyeva tvaṁ diṭṭhiyā mūḷhosi pamūḷhosi sammūḷhosi mohaṁ āgatosi pamohaṁ āgatosi sammohaṁ āgatosi andhakāraṁ pakkhandosīti—</span><br />
</p>
<p id="mnd9c52p3">
<span class="pali m-text">samuggahītesu pamohamāgā.</span><br />
</p>
<p id="mnd9c53p1">
<span class="pali m-text">**Ito ca nāddakkhi aṇumpi saññan**ti.</span><br />
</p>
<p id="mnd9c53p2">
<span class="pali m-text">Ito ajjhattasantito vā paṭipadāto vā dhammadesanāto vā, yuttasaññaṁ pattasaññaṁ lakkhaṇasaññaṁ kāraṇasaññaṁ ṭhānasaññaṁ na paṭilabhati, kuto ñāṇanti.</span><br />
</p>
<p id="mnd9c53p3">
<span class="pali m-text">Evampi ito ca nāddakkhi aṇumpi saññaṁ.</span><br />
</p>
<p id="mnd9c53p4">
<span class="pali m-text">Atha vā aniccaṁ vā aniccasaññānulomaṁ vā, dukkhaṁ vā dukkhasaññānulomaṁ vā, anattaṁ vā anattasaññānulomaṁ vā, saññuppādamattaṁ vā sañjānitamattaṁ vā na paṭilabhati, kuto ñāṇanti.</span><br />
</p>
<p id="mnd9c53p5">
<span class="pali m-text">Evampi ito ca nāddakkhi aṇumpi saññaṁ.</span><br />
</p>
<p id="mnd9c54p1">
<span class="pali m-text">**Tasmā tuvaṁ momuhato dahāsī**ti.</span><br />
</p>
<p id="mnd9c54p2">
<span class="pali m-text">**Tasmā**ti tasmā taṅkāraṇā taṁhetu tappaccayā taṁnidānā momūhadhammato bāladhammato mūḷhadhammato aññāṇadhammato amarāvikkhepadhammato dahāsi passasi dakkhasi olokesi nijjhāyasi upaparikkhasīti—</span><br />
</p>
<p id="mnd9c54p3">
<span class="pali m-text">tasmā tuvaṁ momuhato dahāsi.</span><br />
</p>
<p id="mnd9c55p1">
<span class="pali m-text">Tenāha bhagavā—</span><br />
</p>
<p id="mnd9c56p1">
<span class="pali m-text">“Diṭṭhiñca nissāyanupucchamāno,</span><br />
</p>
<p id="mnd9c56p2">
<span class="pali m-text">(māgaṇḍiyāti bhagavā)</span><br />
</p>
<p id="mnd9c56p3">
<span class="pali m-text">Samuggahītesu pamohamāgā;</span><br />
</p>
<p id="mnd9c56p4">
<span class="pali m-text">Ito ca nāddakkhi aṇumpi saññaṁ,</span><br />
</p>
<p id="mnd9c56p5">
<span class="pali m-text">Tasmā tuvaṁ momuhato dahāsī”ti.</span><br />
</p>
<p id="mnd9c57p1">
<span class="pali m-text">**Samo visesī uda vā nihīno,**</span><br />
</p>
<p id="mnd9c57p2">
<span class="pali m-text">**Yo maññati so vivadetha tena;**</span><br />
</p>
<p id="mnd9c57p3">
<span class="pali m-text">**Tīsu vidhāsu avikampamāno,**</span><br />
</p>
<p id="mnd9c57p4">
<span class="pali m-text">**Samo visesīti na tassa hoti.**</span><br />
</p>
<p id="mnd9c58p1">
<span class="pali m-text">**Samo visesī uda vā nihīno, yo maññati so vivadetha tenā**ti.</span><br />
</p>
<p id="mnd9c58p2">
<span class="pali m-text">Sadisohamasmīti vā seyyohamasmīti vā hīnohamasmīti vā yo maññati, so tena mānena tāya diṭṭhiyā tena vā puggalena kalahaṁ kareyya bhaṇḍanaṁ kareyya viggahaṁ kareyya vivādaṁ kareyya medhagaṁ kareyya—</span><br />
</p>
<p id="mnd9c58p3">
<span class="pali m-text">“na tvaṁ imaṁ dhammavinayaṁ ājānāsi, ahaṁ imaṁ dhammavinayaṁ ājānāmi, kiṁ tvaṁ imaṁ dhammavinayaṁ ājānissasi, micchāpaṭipanno tvamasi, ahamasmi sammāpaṭipanno, sahitaṁ me, asahitaṁ te, pure vacanīyaṁ pacchā avaca, pacchā vacanīyaṁ pure avaca, adhiciṇṇaṁ te viparāvattaṁ, āropito te vādo, niggahito tvamasi, cara vādappamokkhāya, nibbeṭhehi vā sace pahosī”ti—</span><br />
</p>
<p id="mnd9c58p4">
<span class="pali m-text">samo visesī uda vā nihīno yo maññati so vivadetha tena.</span><br />
</p>
<p id="mnd9c59p1">
<span class="pali m-text">**Tīsu vidhāsu avikampamāno, samo visesīti na tassa hotī**ti.</span><br />
</p>
<p id="mnd9c59p2">
<span class="pali m-text">Yassetā tisso vidhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so tīsu vidhāsu na kampati na vikampati, avikampamānassa puggalassa sadisohamasmīti vā seyyohamasmīti vā hīnohamasmīti vā.</span><br />
</p>
<p id="mnd9c59p3">
<span class="pali m-text">**Na tassa hotī**ti.</span><br />
</p>
<p id="mnd9c59p4">
<span class="pali m-text">Tīsu vidhāsu avikampamāno, samo visesīti—</span><br />
</p>
<p id="mnd9c59p5">
<span class="pali m-text">na tassa hoti.</span><br />
</p>
<p id="mnd9c60p1">
<span class="pali m-text">Tenāha bhagavā—</span><br />
</p>
<p id="mnd9c61p1">
<span class="pali m-text">“Samo visesī uda vā nihīno,</span><br />
</p>
<p id="mnd9c61p2">
<span class="pali m-text">Yo maññati so vivadetha tena;</span><br />
</p>
<p id="mnd9c61p3">
<span class="pali m-text">Tīsu vidhāsu avikampamāno,</span><br />
</p>
<p id="mnd9c61p4">
<span class="pali m-text">Samo visesīti na tassa hotī”ti.</span><br />
</p>
<p id="mnd9c62p1">
<span class="pali m-text">**Saccanti so brāhmaṇo kiṁ vadeyya,**</span><br />
</p>
<p id="mnd9c62p2">
<span class="pali m-text">**Musāti vā so vivadetha kena;**</span><br />
</p>
<p id="mnd9c62p3">
<span class="pali m-text">**Yasmiṁ samaṁ visamaṁ vāpi natthi,**</span><br />
</p>
<p id="mnd9c62p4">
<span class="pali m-text">**Sa kena vādaṁ paṭisaṁyujeyya.**</span><br />
</p>
<p id="mnd9c63p1">
<span class="pali m-text">**Saccanti so brāhmaṇo kiṁ vadeyyā**ti.</span><br />
</p>
<p id="mnd9c63p2">
<span class="pali m-text">**Brāhmaṇo**ti sattannaṁ dhammānaṁ bāhitattā brāhmaṇo …pe… asito tādi pavuccate sa brahmā.</span><br />
</p>
<p id="mnd9c63p3">
<span class="pali m-text">**Saccanti so brāhmaṇo kiṁ vadeyyā**ti.</span><br />
</p>
<p id="mnd9c63p4">
<span class="pali m-text">“Sassato loko, idameva saccaṁ moghamaññan”ti brāhmaṇo kiṁ vadeyya kiṁ katheyya kiṁ bhaṇeyya kiṁ dīpayeyya kiṁ vohareyya;</span><br />
</p>
<p id="mnd9c63p5">
<span class="pali m-text">“asassato loko …pe…</span><br />
</p>
<p id="mnd9c63p6">
<span class="pali m-text">neva hoti na na hoti tathāgato paraṁ maraṇā, idameva saccaṁ moghamaññan”ti brāhmaṇo kiṁ vadeyya kiṁ katheyya kiṁ bhaṇeyya kiṁ dīpayeyya kiṁ vohareyyāti—</span><br />
</p>
<p id="mnd9c63p7">
<span class="pali m-text">saccanti so brāhmaṇo kiṁ vadeyya.</span><br />
</p>
<p id="mnd9c64p1">
<span class="pali m-text">**Musāti vā so vivadetha kenā**ti.</span><br />
</p>
<p id="mnd9c64p2">
<span class="pali m-text">Brāhmaṇo mayhaṁva saccaṁ, tuyhaṁ musāti kena mānena, kāya diṭṭhiyā, kena vā puggalena kalahaṁ kareyya bhaṇḍanaṁ kareyya viggahaṁ kareyya vivādaṁ kareyya medhagaṁ kareyya—</span><br />
</p>
<p id="mnd9c64p3">
<span class="pali m-text">“na tvaṁ imaṁ dhammavinayaṁ ājānāsi …pe…</span><br />
</p>
<p id="mnd9c64p4">
<span class="pali m-text">nibbeṭhehi vā sace pahosī”ti—</span><br />
</p>
<p id="mnd9c64p5">
<span class="pali m-text">musāti vā so vivadetha kena.</span><br />
</p>
<p id="mnd9c65p1">
<span class="pali m-text">**Yasmiṁ samaṁ visamaṁ vāpi natthī**ti.</span><br />
</p>
<p id="mnd9c65p2">
<span class="pali m-text">**Yasmin**ti yasmiṁ puggale arahante khīṇāsave sadisohamasmīti māno natthi, seyyohamasmīti māno natthi, hīnohamasmīti omāno natthi na santi na saṁvijjati nupalabbhati, pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhanti—</span><br />
</p>
<p id="mnd9c65p3">
<span class="pali m-text">yasmiṁ samaṁ visamaṁ vāpi natthi.</span><br />
</p>
<p id="mnd9c66p1">
<span class="pali m-text">**Sa kena vādaṁ paṭisaṁyujeyyā**ti.</span><br />
</p>
<p id="mnd9c66p2">
<span class="pali m-text">So kena mānena, kāya diṭṭhiyā, kena vā puggalena vādaṁ paṭisaṁyojeyya paṭibaleyya kalahaṁ kareyya bhaṇḍanaṁ kareyya viggahaṁ kareyya vivādaṁ kareyya medhagaṁ kareyya—</span><br />
</p>
<p id="mnd9c66p3">
<span class="pali m-text">“na tvaṁ imaṁ dhammavinayaṁ ājānāsi …pe…</span><br />
</p>
<p id="mnd9c66p4">
<span class="pali m-text">nibbeṭhehi vā sace pahosī”ti—</span><br />
</p>
<p id="mnd9c66p5">
<span class="pali m-text">sa kena vādaṁ paṭisaṁyujeyya.</span><br />
</p>
<p id="mnd9c67p1">
<span class="pali m-text">Tenāha bhagavā—</span><br />
</p>
<p id="mnd9c68p1">
<span class="pali m-text">“Saccanti so brāhmaṇo kiṁ vadeyya,</span><br />
</p>
<p id="mnd9c68p2">
<span class="pali m-text">Musāti vā so vivadetha kena;</span><br />
</p>
<p id="mnd9c68p3">
<span class="pali m-text">Yasmiṁ samaṁ visamaṁ vāpi natthi,</span><br />
</p>
<p id="mnd9c68p4">
<span class="pali m-text">Sa kena vādaṁ paṭisaṁyujeyyā”ti.</span><br />
</p>
<p id="mnd9c69p1">
<span class="pali m-text">**Okaṁ pahāya aniketasārī,**</span><br />
</p>
<p id="mnd9c69p2">
<span class="pali m-text">**Gāme akubbaṁ muni santhavāni;**</span><br />
</p>
<p id="mnd9c69p3">
<span class="pali m-text">**Kāmehi ritto apurakkharāno,**</span><br />
</p>
<p id="mnd9c69p4">
<span class="pali m-text">**Kathaṁ na viggayha janena kayirā.**</span><br />
</p>
<p id="mnd9c70p1">
<span class="pali m-text">Atha kho hāliddakāni gahapati yenāyasmā mahākaccāno tenupasaṅkami; upasaṅkamitvā āyasmantaṁ mahākaccānaṁ abhivādetvā ekamantaṁ nisīdi.</span><br />
</p>
<p id="mnd9c70p2">
<span class="pali m-text">Ekamantaṁ nisinno kho hāliddakāni gahapati āyasmantaṁ mahākaccānaṁ etadavoca—</span><br />
</p>
<p id="mnd9c70p3">
<span class="pali m-text">“vuttamidaṁ, bhante kaccāna, bhagavatā aṭṭhakavaggiye māgaṇḍiyapañhe—</span><br />
</p>
<p id="mnd9c71p1">
<span class="pali m-text">‘Okaṁ pahāya aniketasārī,</span><br />
</p>
<p id="mnd9c71p2">
<span class="pali m-text">Gāme akubbaṁ muni santhavāni;</span><br />
</p>
<p id="mnd9c71p3">
<span class="pali m-text">Kāmehi ritto apurakkharāno,</span><br />
</p>
<p id="mnd9c71p4">
<span class="pali m-text">Kathaṁ na viggayha janena kayirā’ti.</span><br />
</p>
<p id="mnd9c72p1">
<span class="pali m-text">Imassa nu kho, bhante kaccāna, bhagavatā saṅkhittena bhāsitassa kathaṁ vitthārena attho daṭṭhabbo”ti?</span><br />
</p>
<p id="mnd9c73p1">
<span class="pali m-text">“Rūpadhātu kho, gahapati, viññāṇassa oko rūpadhāturāgavinibaddhañca pana viññāṇaṁ okasārīti vuccati.</span><br />
</p>
<p id="mnd9c73p2">
<span class="pali m-text">Vedanādhātu kho, gahapati …</span><br />
</p>
<p id="mnd9c73p3">
<span class="pali m-text">saññādhātu kho, gahapati …</span><br />
</p>
<p id="mnd9c73p4">
<span class="pali m-text">saṅkhāradhātu kho, gahapati, viññāṇassa oko saṅkhāradhāturāgavinibandhañca pana viññāṇaṁ okasārīti vuccati.</span><br />
</p>
<p id="mnd9c73p5">
<span class="pali m-text">Evaṁ kho, gahapati, okasārī hoti.</span><br />
</p>
<p id="mnd9c74p1">
<span class="pali m-text">Kathañca, gahapati, anokasārī hoti?</span><br />
</p>
<p id="mnd9c74p2">
<span class="pali m-text">Rūpadhātuyā kho, gahapati, yo chando yo rāgo yā nandī yā taṇhā ye upāyupādānā cetaso adhiṭṭhānābhinivesānusayā te tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā;</span><br />
</p>
<p id="mnd9c74p3">
<span class="pali m-text">tasmā tathāgato anokasārīti vuccati.</span><br />
</p>
<p id="mnd9c74p4">
<span class="pali m-text">Vedanādhātuyā kho, gahapati …</span><br />
</p>
<p id="mnd9c74p5">
<span class="pali m-text">saññādhātuyā kho, gahapati …</span><br />
</p>
<p id="mnd9c74p6">
<span class="pali m-text">saṅkhāradhātuyā kho, gahapati …</span><br />
</p>
<p id="mnd9c74p7">
<span class="pali m-text">viññāṇadhātuyā kho, gahapati, yo chando yo rāgo yā nandī yā taṇhā ye upāyupādānā cetaso adhiṭṭhānābhinivesānusayā te tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā;</span><br />
</p>
<p id="mnd9c74p8">
<span class="pali m-text">tasmā tathāgato anokasārīti vuccati.</span><br />
</p>
<p id="mnd9c74p9">
<span class="pali m-text">Evaṁ kho, gahapati, anokasārī hoti.</span><br />
</p>
<p id="mnd9c75p1">
<span class="pali m-text">Kathañca, gahapati, niketasārī hoti?</span><br />
</p>
<p id="mnd9c75p2">
<span class="pali m-text">Rūpanimittaniketavisāravinibandhā kho, gahapati, niketasārīti vuccati.</span><br />
</p>
<p id="mnd9c75p3">
<span class="pali m-text">Saddanimitta …</span><br />
</p>
<p id="mnd9c75p4">
<span class="pali m-text">gandhanimitta …</span><br />
</p>
<p id="mnd9c75p5">
<span class="pali m-text">rasanimitta …</span><br />
</p>
<p id="mnd9c75p6">
<span class="pali m-text">phoṭṭhabbanimitta …</span><br />
</p>
<p id="mnd9c75p7">
<span class="pali m-text">dhammanimittaniketavisāravinibandhā kho, gahapati, niketasārīti vuccati.</span><br />
</p>
<p id="mnd9c75p8">
<span class="pali m-text">Evaṁ kho, gahapati, niketasārī hoti.</span><br />
</p>
<p id="mnd9c76p1">
<span class="pali m-text">Kathañca, gahapati, aniketasārī hoti?</span><br />
</p>
<p id="mnd9c76p2">
<span class="pali m-text">Rūpanimittaniketavisāravinibandhā kho, gahapati, tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā;</span><br />
</p>
<p id="mnd9c76p3">
<span class="pali m-text">tasmā tathāgato aniketasārīti vuccati.</span><br />
</p>
<p id="mnd9c76p4">
<span class="pali m-text">Saddanimitta …</span><br />
</p>
<p id="mnd9c76p5">
<span class="pali m-text">gandhanimitta …</span><br />
</p>
<p id="mnd9c76p6">
<span class="pali m-text">rasanimitta …</span><br />
</p>
<p id="mnd9c76p7">
<span class="pali m-text">phoṭṭhabbanimitta …</span><br />
</p>
<p id="mnd9c76p8">
<span class="pali m-text">dhammanimittaniketavisāravinibandhā kho, gahapati, tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā;</span><br />
</p>
<p id="mnd9c76p9">
<span class="pali m-text">tasmā tathāgato aniketasārīti vuccati.</span><br />
</p>
<p id="mnd9c76p10">
<span class="pali m-text">Evaṁ kho, gahapati, aniketasārī hoti.</span><br />
</p>
<p id="mnd9c77p1">
<span class="pali m-text">Kathañca, gahapati, gāme santhavajāto hoti?</span><br />
</p>
<p id="mnd9c77p2">
<span class="pali m-text">Idha, gahapati, ekacco bhikkhu gihīhi saṁsaṭṭho viharati sahanandī sahasokī, sukhitesu sukhito, dukkhitesu dukkhito, uppannesu kiccakaraṇīyesu attanā voyogaṁ āpajjati.</span><br />
</p>
<p id="mnd9c77p3">
<span class="pali m-text">Evaṁ kho, gahapati, gāme santhavajāto hoti.</span><br />
</p>
<p id="mnd9c78p1">
<span class="pali m-text">Kathañca, gahapati, gāme na santhavajāto hoti?</span><br />
</p>
<p id="mnd9c78p2">
<span class="pali m-text">Idha, gahapati, ekacco bhikkhu gihīhi asaṁsaṭṭho viharati na sahanandī na sahasokī, na sukhitesu sukhito, na dukkhitesu dukkhito, uppannesu kiccakaraṇīyesu na attanā voyogaṁ āpajjati.</span><br />
</p>
<p id="mnd9c78p3">
<span class="pali m-text">Evaṁ kho, gahapati, gāme na santhavajāto hoti.</span><br />
</p>
<p id="mnd9c79p1">
<span class="pali m-text">Kathañca, gahapati, kāmehi aritto hoti?</span><br />
</p>
<p id="mnd9c79p2">
<span class="pali m-text">Idha, gahapati, ekacco bhikkhu kāmesu avītarāgo hoti avigatacchando avigatapemo avigatapipāso avigatapariḷāho avigatataṇho.</span><br />
</p>
<p id="mnd9c79p3">
<span class="pali m-text">Evaṁ kho, gahapati, kāmehi aritto hoti.</span><br />
</p>
<p id="mnd9c80p1">
<span class="pali m-text">Kathañca, gahapati, kāmehi ritto hoti?</span><br />
</p>
<p id="mnd9c80p2">
<span class="pali m-text">Idha, gahapati, ekacco bhikkhu kāmesu vītarāgo hoti vigatacchando vigatapemo vigatapipāso vigatapariḷāho vigatataṇho.</span><br />
</p>
<p id="mnd9c80p3">
<span class="pali m-text">Evaṁ kho, gahapati, kāmehi ritto hoti.</span><br />
</p>
<p id="mnd9c81p1">
<span class="pali m-text">Kathañca, gahapati, purakkharāno hoti?</span><br />
</p>
<p id="mnd9c81p2">
<span class="pali m-text">Idha, gahapati, ekaccassa bhikkhuno evaṁ hoti—</span><br />
</p>
<p id="mnd9c81p3">
<span class="pali m-text">‘evaṁrūpo siyaṁ anāgatamaddhānan’ti …</span><br />
</p>
<p id="mnd9c81p4">
<span class="pali m-text">‘evaṁvedano siyaṁ …</span><br />
</p>
<p id="mnd9c81p5">
<span class="pali m-text">evaṁsañño siyaṁ …</span><br />
</p>
<p id="mnd9c81p6">
<span class="pali m-text">evaṁsaṅkhāro siyaṁ …</span><br />
</p>
<p id="mnd9c81p7">
<span class="pali m-text">evaṁviññāṇo siyaṁ anāgatamaddhānan’ti …</span><br />
</p>
<p id="mnd9c81p8">
<span class="pali m-text">evaṁ kho, gahapati, purakkharāno hoti.</span><br />
</p>
<p id="mnd9c82p1">
<span class="pali m-text">Kathañca, gahapati, apurakkharāno hoti?</span><br />
</p>
<p id="mnd9c82p2">
<span class="pali m-text">Idha, gahapati, ekaccassa bhikkhuno na evaṁ hoti—</span><br />
</p>
<p id="mnd9c82p3">
<span class="pali m-text">‘evaṁrūpo siyaṁ anāgatamaddhānan’ti …</span><br />
</p>
<p id="mnd9c82p4">
<span class="pali m-text">‘evaṁvedano siyaṁ …</span><br />
</p>
<p id="mnd9c82p5">
<span class="pali m-text">evaṁsañño siyaṁ …</span><br />
</p>
<p id="mnd9c82p6">
<span class="pali m-text">evaṁsaṅkhāro siyaṁ …</span><br />
</p>
<p id="mnd9c82p7">
<span class="pali m-text">evaṁviññāṇo siyaṁ anāgatamaddhānan’ti …</span><br />
</p>
<p id="mnd9c82p8">
<span class="pali m-text">evaṁ kho, gahapati, apurakkharāno hoti.</span><br />
</p>
<p id="mnd9c83p1">
<span class="pali m-text">Kathañca, gahapati, kathaṁ viggayha janena kattā hoti?</span><br />
</p>
<p id="mnd9c83p2">
<span class="pali m-text">Idha, gahapati, ekacco evarūpiṁ kathaṁ kattā hoti—</span><br />
</p>
<p id="mnd9c83p3">
<span class="pali m-text">‘na tvaṁ imaṁ dhammavinayaṁ ājānāsi, ahaṁ imaṁ dhammavinayaṁ ājānāmi, kiṁ tvaṁ imaṁ dhammavinayaṁ ājānissasi, micchāpaṭipanno tvamasi, ahamasmi sammāpaṭipanno, sahitaṁ me, asahitaṁ te, pure vacanīyaṁ pacchā avaca, pacchā vacanīyaṁ pure avaca, adhiciṇṇaṁ te viparāvattaṁ, āropito te vādo, niggahito tvamasi, cara vādappamokkhāya, nibbeṭhehi vā sace pahosī’ti.</span><br />
</p>
<p id="mnd9c83p4">
<span class="pali m-text">Evaṁ kho, gahapati, kathaṁ viggayha janena kattā hoti.</span><br />
</p>
<p id="mnd9c84p1">
<span class="pali m-text">Kathañca, gahapati, kathaṁ na viggayha janena kattā hoti?</span><br />
</p>
<p id="mnd9c84p2">
<span class="pali m-text">Idha, gahapati, ekacco na evarūpiṁ kathaṁ kattā hoti—</span><br />
</p>
<p id="mnd9c84p3">
<span class="pali m-text">‘na tvaṁ imaṁ dhammavinayaṁ ājānāsi …pe…</span><br />
</p>
<p id="mnd9c84p4">
<span class="pali m-text">nibbeṭhehi vā sace pahosī’ti.</span><br />
</p>
<p id="mnd9c84p5">
<span class="pali m-text">Evaṁ kho, gahapati, na viggayha janena kattā hoti.</span><br />
</p>
<p id="mnd9c84p6">
<span class="pali m-text">Iti kho, gahapati, yaṁ taṁ vuttaṁ bhagavatā aṭṭhakavaggiye māgaṇḍiyapañhe—</span><br />
</p>
<p id="mnd9c85p1">
<span class="pali m-text">‘Okaṁ pahāya aniketasārī,</span><br />
</p>
<p id="mnd9c85p2">
<span class="pali m-text">Gāme akubbaṁ muni santhavāni;</span><br />
</p>
<p id="mnd9c85p3">
<span class="pali m-text">Kāmehi ritto apurakkharāno,</span><br />
</p>
<p id="mnd9c85p4">
<span class="pali m-text">Kathaṁ na viggayha janena kayirā’ti.</span><br />
</p>
<p id="mnd9c86p1">
<span class="pali m-text">Imassa kho, gahapati, bhagavatā saṅkhittena bhāsitassa evaṁ vitthārena attho daṭṭhabbo”ti.</span><br />
</p>
<p id="mnd9c87p1">
<span class="pali m-text">Tenāha bhagavā—</span><br />
</p>
<p id="mnd9c88p1">
<span class="pali m-text">“Okaṁ pahāya aniketasārī,</span><br />
</p>
<p id="mnd9c88p2">
<span class="pali m-text">Gāme akubbaṁ muni santhavāni;</span><br />
</p>
<p id="mnd9c88p3">
<span class="pali m-text">Kāmehi ritto apurakkharāno,</span><br />
</p>
<p id="mnd9c88p4">
<span class="pali m-text">Kathaṁ na viggayha janena kayirā”ti.</span><br />
</p>
<p id="mnd9c89p1">
<span class="pali m-text">**Yehi vivitto vicareyya loke,**</span><br />
</p>
<p id="mnd9c89p2">
<span class="pali m-text">**Na tāni uggayha vadeyya nāgo;**</span><br />
</p>
<p id="mnd9c89p3">
<span class="pali m-text">**Elambujaṁ kaṇḍakavārijaṁ yathā,**</span><br />
</p>
<p id="mnd9c89p4">
<span class="pali m-text">**Jalena paṅkena canūpalittaṁ;**</span><br />
</p>
<p id="mnd9c89p5">
<span class="pali m-text">**Evaṁ munī santivādo agiddho,**</span><br />
</p>
<p id="mnd9c89p6">
<span class="pali m-text">**Kāme ca loke ca anūpalitto.**</span><br />
</p>
<p id="mnd9c90p1">
<span class="pali m-text">**Yehi vivitto vicareyya loke**ti.</span><br />
</p>
<p id="mnd9c90p2">
<span class="pali m-text">**Yehī**ti yehi diṭṭhigatehi.</span><br />
</p>
<p id="mnd9c90p3">
<span class="pali m-text">**Vivitto**ti kāyaduccaritena ritto vivitto pavivitto, vacīduccaritena …</span><br />
</p>
<p id="mnd9c90p4">
<span class="pali m-text">manoduccaritena …</span><br />
</p>
<p id="mnd9c90p5">
<span class="pali m-text">rāgena …pe…</span><br />
</p>
<p id="mnd9c90p6">
<span class="pali m-text">sabbākusalābhisaṅkhārehi ritto vivitto pavivitto.</span><br />
</p>
<p id="mnd9c90p7">
<span class="pali m-text">**Vicareyyā**ti vicareyya vihareyya iriyeyya vatteyya pāleyya yapeyya yāpeyya.</span><br />
</p>
<p id="mnd9c90p8">
<span class="pali m-text">**Loke**ti manussaloketi—</span><br />
</p>
<p id="mnd9c90p9">
<span class="pali m-text">yehi vivitto vicareyya loke.</span><br />
</p>
<p id="mnd9c91p1">
<span class="pali m-text">**Na tāni uggayha vadeyya nāgo**ti.</span><br />
</p>
<p id="mnd9c91p2">
<span class="pali m-text">**Nāgo**ti āguṁ na karotīti—</span><br />
</p>
<p id="mnd9c91p3">
<span class="pali m-text">nāgo, na gacchatīti—</span><br />
</p>
<p id="mnd9c91p4">
<span class="pali m-text">nāgo, nāgacchatīti—</span><br />
</p>
<p id="mnd9c91p5">
<span class="pali m-text">nāgo.</span><br />
</p>
<p id="mnd9c91p6">
<span class="pali m-text">Kathaṁ āguṁ na karotīti—</span><br />
</p>
<p id="mnd9c91p7">
<span class="pali m-text">nāgo?</span><br />
</p>
<p id="mnd9c91p8">
<span class="pali m-text">Āgū vuccanti pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā.</span><br />
</p>
<p id="mnd9c92p1">
<span class="pali m-text">Āguṁ na karoti kiñci loke,</span><br />
</p>
<p id="mnd9c92p2">
<span class="pali m-text">(sabhiyāti bhagavā)</span><br />
</p>
<p id="mnd9c92p3">
<span class="pali m-text">Sabbasaññoge visajja bandhanāni;</span><br />
</p>
<p id="mnd9c92p4">
<span class="pali m-text">Sabbattha na sajjatī vimutto,</span><br />
</p>
<p id="mnd9c92p5">
<span class="pali m-text">Nāgo tādi pavuccate tathattā.</span><br />
</p>
<p id="mnd9c93p1">
<span class="pali m-text">Evaṁ āguṁ na karotīti—</span><br />
</p>
<p id="mnd9c93p2">
<span class="pali m-text">nāgo.</span><br />
</p>
<p id="mnd9c94p1">
<span class="pali m-text">Kathaṁ na gacchatīti—</span><br />
</p>
<p id="mnd9c94p2">
<span class="pali m-text">nāgo?</span><br />
</p>
<p id="mnd9c94p3">
<span class="pali m-text">Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati, na rāgavasena gacchati, na dosavasena gacchati, na mohavasena gacchati, na mānavasena gacchati, na diṭṭhivasena gacchati, na uddhaccavasena gacchati, na vicikicchāvasena gacchati, nānusayavasena gacchati, na vaggehi dhammehi yāyati nīyati vuyhati saṁharīyati.</span><br />
</p>
<p id="mnd9c94p4">
<span class="pali m-text">Evaṁ na gacchatīti—</span><br />
</p>
<p id="mnd9c94p5">
<span class="pali m-text">nāgo.</span><br />
</p>
<p id="mnd9c95p1">
<span class="pali m-text">Kathaṁ nāgacchatīti—</span><br />
</p>
<p id="mnd9c95p2">
<span class="pali m-text">nāgo?</span><br />
</p>
<p id="mnd9c95p3">
<span class="pali m-text">Sotāpattimaggena ye kilesā pahīnā te kilese na puneti na pacceti na paccāgacchati.</span><br />
</p>
<p id="mnd9c95p4">
<span class="pali m-text">Sakadāgāmimaggena …</span><br />
</p>
<p id="mnd9c95p5">
<span class="pali m-text">anāgāmimaggena …</span><br />
</p>
<p id="mnd9c95p6">
<span class="pali m-text">arahattamaggena ye kilesā pahīnā te kilese na puneti na pacceti na paccāgacchati.</span><br />
</p>
<p id="mnd9c95p7">
<span class="pali m-text">Evaṁ nāgacchatīti—</span><br />
</p>
<p id="mnd9c95p8">
<span class="pali m-text">nāgo.</span><br />
</p>
<p id="mnd9c96p1">
<span class="pali m-text">**Na tāni uggayha vadeyya nāgo**ti.</span><br />
</p>
<p id="mnd9c96p2">
<span class="pali m-text">Nāgo na tāni diṭṭhigatāni gahetvā uggahetvā gaṇhitvā parāmasitvā abhinivisitvā vadeyya katheyya bhaṇeyya dīpayeyya vohareyya;</span><br />
</p>
<p id="mnd9c96p3">
<span class="pali m-text">“sassato loko …pe…</span><br />
</p>
<p id="mnd9c96p4">
<span class="pali m-text">neva hoti na na hoti tathāgato paraṁ maraṇā, idameva saccaṁ moghamaññan”ti vadeyya katheyya bhaṇeyya dīpayeyya vohareyyāti—</span><br />
</p>
<p id="mnd9c96p5">
<span class="pali m-text">na tāni uggayha vadeyya nāgo.</span><br />
</p>
<p id="mnd9c97p1">
<span class="pali m-text">**Elambujaṁ kaṇḍakavārijaṁ yathā, jalena paṅkena canūpalittan**ti.</span><br />
</p>
<p id="mnd9c97p2">
<span class="pali m-text">Elaṁ vuccati udakaṁ, ambujaṁ vuccati padumaṁ, kaṇḍako vuccati kharadaṇḍo, vāri vuccati udakaṁ, vārijaṁ vuccati padumaṁ vārisambhavaṁ, jalaṁ vuccati udakaṁ, paṅko vuccati kaddamo.</span><br />
</p>
<p id="mnd9c97p3">
<span class="pali m-text">Yathā padumaṁ vārijaṁ vārisambhavaṁ jalena ca paṅkena ca na limpati na palimpati na upalimpati, alittaṁ asaṁlittaṁ anupalittanti—</span><br />
</p>
<p id="mnd9c97p4">
<span class="pali m-text">elambujaṁ kaṇḍakavārijaṁ yathā jalena paṅkena canūpalittaṁ.</span><br />
</p>
<p id="mnd9c98p1">
<span class="pali m-text">**Evaṁ munī santivādo agiddho, kāme ca loke ca anūpalitto**ti.</span><br />
</p>
<p id="mnd9c98p2">
<span class="pali m-text">**Evan**ti opammasaṁpaṭipādanaṁ.</span><br />
</p>
<p id="mnd9c98p3">
<span class="pali m-text">**Munī**ti.</span><br />
</p>
<p id="mnd9c98p4">
<span class="pali m-text">Monaṁ vuccati ñāṇaṁ …pe… saṅgajālamaticca so muni.</span><br />
</p>
<p id="mnd9c98p5">
<span class="pali m-text">**Santivādo**ti santivādo muni tāṇavādo leṇavādo saraṇavādo abhayavādo accutavādo amatavādo nibbānavādoti—</span><br />
</p>
<p id="mnd9c98p6">
<span class="pali m-text">evaṁ muni santivādo.</span><br />
</p>
<p id="mnd9c98p7">
<span class="pali m-text">**Agiddho**ti.</span><br />
</p>
<p id="mnd9c98p8">
<span class="pali m-text">**Gedho** vuccati taṇhā.</span><br />
</p>
<p id="mnd9c98p9">
<span class="pali m-text">Yo rāgo sārāgo …pe… abhijjhā lobho akusalamūlaṁ.</span><br />
</p>
<p id="mnd9c98p10">
<span class="pali m-text">Yasseso gedho pahīno samucchinno vūpasanto paṭipassaddho abhabbuppattiko ñāṇagginā daḍḍho so vuccati agiddho.</span><br />
</p>
<p id="mnd9c98p11">
<span class="pali m-text">So rūpe agiddho, sadde … gandhe … rase … phoṭṭhabbe … kule … gaṇe … āvāse … lābhe … yase … pasaṁsāya … sukhe … cīvare … piṇḍapāte … senāsane … gilānapaccayabhesajjaparikkhāre … kāmadhātuyā … rūpadhātuyā … arūpadhātuyā … kāmabhave … rūpabhave … arūpabhave … saññābhave … asaññābhave … nevasaññānāsaññābhave … ekavokārabhave … catuvokārabhave … pañcavokārabhave … atīte … anāgate … paccuppanne … diṭṭhasutamutaviññātabbesu dhammesu agiddho agadhito amucchito anajjhosanno, vītagedho vigatagedho cattagedho vantagedho muttagedho pahīnagedho paṭinissaṭṭhagedho, vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo, nicchāto nibbuto sītibhūto sukhappaṭisaṁvedī brahmabhūtena attanā viharatīti—</span><br />
</p>
<p id="mnd9c98p12">
<span class="pali m-text">evaṁ muni santivādo agiddho.</span><br />
</p>
<p id="mnd9c99p1">
<span class="pali m-text">**Kāme ca loke ca anūpalitto**ti.</span><br />
</p>
<p id="mnd9c99p2">
<span class="pali m-text">**Kāmā**ti udānato dve kāmā—</span><br />
</p>
<p id="mnd9c99p3">
<span class="pali m-text">vatthukāmā ca kilesakāmā ca …pe…</span><br />
</p>
<p id="mnd9c99p4">
<span class="pali m-text">ime vuccanti vatthukāmā …pe…</span><br />
</p>
<p id="mnd9c99p5">
<span class="pali m-text">ime vuccanti kilesakāmā.</span><br />
</p>
<p id="mnd9c99p6">
<span class="pali m-text">**Loke**ti apāyaloke manussaloke devaloke khandhaloke dhātuloke āyatanaloke.</span><br />
</p>
<p id="mnd9c99p7">
<span class="pali m-text">**Lepā**ti dve lepā—</span><br />
</p>
<p id="mnd9c99p8">
<span class="pali m-text">taṇhālepo ca diṭṭhilepo ca …pe…</span><br />
</p>
<p id="mnd9c99p9">
<span class="pali m-text">ayaṁ taṇhālepo …pe…</span><br />
</p>
<p id="mnd9c99p10">
<span class="pali m-text">ayaṁ diṭṭhilepo.</span><br />
</p>
<p id="mnd9c99p11">
<span class="pali m-text">Muni taṇhālepaṁ pahāya diṭṭhilepaṁ paṭinissajjitvā kāme ca loke ca na limpati na palimpati na upalimpati, alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—</span><br />
</p>
<p id="mnd9c99p12">
<span class="pali m-text">evaṁ munī santivādo agiddho, kāme ca loke ca anūpalitto.</span><br />
</p>
<p id="mnd9c100p1">
<span class="pali m-text">Tenāha bhagavā—</span><br />
</p>
<p id="mnd9c101p1">
<span class="pali m-text">“Yehi vivitto vicareyya loke,</span><br />
</p>
<p id="mnd9c101p2">
<span class="pali m-text">Na tāni uggayha vadeyya nāgo;</span><br />
</p>
<p id="mnd9c101p3">
<span class="pali m-text">Elambujaṁ kaṇḍakavārijaṁ yathā,</span><br />
</p>
<p id="mnd9c101p4">
<span class="pali m-text">Jalena paṅkena canūpalittaṁ;</span><br />
</p>
<p id="mnd9c101p5">
<span class="pali m-text">Evaṁ munī santivādo agiddho,</span><br />
</p>
<p id="mnd9c101p6">
<span class="pali m-text">Kāme ca loke ca anūpalitto”ti.</span><br />
</p>
<p id="mnd9c102p1">
<span class="pali m-text">**Na vedagū diṭṭhiyāyako na mutiyā,**</span><br />
</p>
<p id="mnd9c102p2">
<span class="pali m-text">**Sa mānameti na hi tammayo so;**</span><br />
</p>
<p id="mnd9c102p3">
<span class="pali m-text">**Na kammunā nopi sutena neyyo,**</span><br />
</p>
<p id="mnd9c102p4">
<span class="pali m-text">**Anūpanīto sa nivesanesu.**</span><br />
</p>
<p id="mnd9c103p1">
<span class="pali m-text">**Na vedagū diṭṭhiyāyako na mutiyā, sa mānametī**ti.</span><br />
</p>
<p id="mnd9c103p2">
<span class="pali m-text">**Nā**ti paṭikkhepo.</span><br />
</p>
<p id="mnd9c103p3">
<span class="pali m-text">**Vedagū**ti.</span><br />
</p>
<p id="mnd9c103p4">
<span class="pali m-text">Vedo vuccati catūsu maggesu ñāṇaṁ, paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi.</span><br />
</p>
<p id="mnd9c103p5">
<span class="pali m-text">Tehi vedehi jātijarāmaraṇassa antagato antappatto, koṭigato koṭippatto, pariyantagato pariyantappatto, vosānagato vosānappatto, tāṇagato tāṇappatto, leṇagato leṇappatto, saraṇagato saraṇappatto, abhayagato abhayappatto, accutagato accutappatto, amatagato amatappatto, nibbānagato nibbānappatto, vedānaṁ vā antaṁ gatoti vedagū, vedehi vā antaṁ gatoti vedagū, sattannaṁ vā dhammānaṁ viditattā vedagū, sakkāyadiṭṭhi viditā hoti, vicikicchā viditā hoti, sīlabbataparāmāso vidito hoti, rāgo vidito hoti, doso vidito hoti, moho vidito hoti, māno vidito hoti, viditāssa honti pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā.</span><br />
</p>
<p id="mnd9c104p1">
<span class="pali m-text">Vedāni viceyya kevalāni,</span><br />
</p>
<p id="mnd9c104p2">
<span class="pali m-text">(sabhiyāti bhagavā)</span><br />
</p>
<p id="mnd9c104p3">
<span class="pali m-text">Samaṇānaṁ yānīdhatthi brāhmaṇānaṁ;</span><br />
</p>
<p id="mnd9c104p4">
<span class="pali m-text">Sabbavedanāsu vītarāgo,</span><br />
</p>
<p id="mnd9c104p5">
<span class="pali m-text">Sabbaṁ vedamaticca vedagū soti.</span><br />
</p>
<p id="mnd9c105p1">
<span class="pali m-text">**Na diṭṭhiyā**ti tassa dvāsaṭṭhi diṭṭhigatāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni.</span><br />
</p>
<p id="mnd9c105p2">
<span class="pali m-text">So diṭṭhiyā na yāyati na nīyati na vuyhati na saṁharīyati, napi taṁ diṭṭhigataṁ sārato pacceti na paccāgacchatīti—</span><br />
</p>
<p id="mnd9c105p3">
<span class="pali m-text">na vedagū diṭṭhiyā.</span><br />
</p>
<p id="mnd9c105p4">
<span class="pali m-text">**Na mutiyā**ti mutarūpena vā parato ghosena vā mahājanasammutiyā vā mānaṁ neti na upeti na upagacchati na gaṇhāti na parāmasati nābhinivisatīti—</span><br />
</p>
<p id="mnd9c105p5">
<span class="pali m-text">na vedagū diṭṭhiyāyako na mutiyā sa mānameti.</span><br />
</p>
<p id="mnd9c106p1">
<span class="pali m-text">**Na hi tammayo so**ti na taṇhāvasena diṭṭhivasena tammayo hoti tapparamo tapparāyaṇo.</span><br />
</p>
<p id="mnd9c106p2">
<span class="pali m-text">Yato taṇhā ca diṭṭhi ca māno cassa pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammā ettāvatā na tammayo hoti na tapparamo na tapparāyaṇoti—</span><br />
</p>
<p id="mnd9c106p3">
<span class="pali m-text">sa mānameti na hi tammayo so.</span><br />
</p>
<p id="mnd9c107p1">
<span class="pali m-text">**Na kammunā nopi sutena neyyo**ti.</span><br />
</p>
<p id="mnd9c107p2">
<span class="pali m-text">**Na kammunā**ti puññābhisaṅkhārena vā apuññābhisaṅkhārena vā āneñjābhisaṅkhārena vā na yāyati na nīyati na vuyhati na saṁharīyatīti—</span><br />
</p>
<p id="mnd9c107p3">
<span class="pali m-text">na kammunā.</span><br />
</p>
<p id="mnd9c107p4">
<span class="pali m-text">**Nopi sutena neyyo**ti sutasuddhiyā vā parato ghosena vā mahājanasammutiyā vā na yāyati na nīyati na vuyhati na saṁharīyatīti—</span><br />
</p>
<p id="mnd9c107p5">
<span class="pali m-text">na kammunā nopi sutena neyyo.</span><br />
</p>
<p id="mnd9c108p1">
<span class="pali m-text">**Anūpanīto sa nivesanesū**ti.</span><br />
</p>
<p id="mnd9c108p2">
<span class="pali m-text">**Upayā**ti dve upayā—</span><br />
</p>
<p id="mnd9c108p3">
<span class="pali m-text">taṇhūpayo ca diṭṭhūpayo ca …pe…</span><br />
</p>
<p id="mnd9c108p4">
<span class="pali m-text">ayaṁ taṇhūpayo …pe…</span><br />
</p>
<p id="mnd9c108p5">
<span class="pali m-text">ayaṁ diṭṭhūpayo.</span><br />
</p>
<p id="mnd9c108p6">
<span class="pali m-text">Tassa taṇhūpayo pahīno, diṭṭhūpayo paṭinissaṭṭho.</span><br />
</p>
<p id="mnd9c108p7">
<span class="pali m-text">Taṇhūpayassa pahīnattā, diṭṭhūpayassa paṭinissaṭṭhattā so nivesanesu anūpanīto anupalitto anupagato anajjhosito anadhimutto nikkhanto nissaṭo vippamutto visaññutto vimariyādikatena cetasā viharatīti—</span><br />
</p>
<p id="mnd9c108p8">
<span class="pali m-text">anūpanīto sa nivesanesu.</span><br />
</p>
<p id="mnd9c109p1">
<span class="pali m-text">Tenāha bhagavā—</span><br />
</p>
<p id="mnd9c110p1">
<span class="pali m-text">“Na vedagū diṭṭhiyāyako na mutiyā,</span><br />
</p>
<p id="mnd9c110p2">
<span class="pali m-text">Sa mānameti na hi tammayo so;</span><br />
</p>
<p id="mnd9c110p3">
<span class="pali m-text">Na kammunā nopi sutena neyyo,</span><br />
</p>
<p id="mnd9c110p4">
<span class="pali m-text">Anūpanīto sa nivesanesū”ti.</span><br />
</p>
<p id="mnd9c111p1">
<span class="pali m-text">**Saññāvirattassa na santi ganthā,**</span><br />
</p>
<p id="mnd9c111p2">
<span class="pali m-text">**Paññāvimuttassa na santi mohā;**</span><br />
</p>
<p id="mnd9c111p3">
<span class="pali m-text">**Saññañca diṭṭhiñca ye aggahesuṁ,**</span><br />
</p>
<p id="mnd9c111p4">
<span class="pali m-text">**Te ghaṭṭayantā vicaranti loke.**</span><br />
</p>
<p id="mnd9c112p1">
<span class="pali m-text">**Saññāvirattassa na santi ganthā**ti.</span><br />
</p>
<p id="mnd9c112p2">
<span class="pali m-text">Yo samathapubbaṅgamaṁ ariyamaggaṁ bhāveti tassa ādito upādāya ganthā vikkhambhitā honti, arahatte patte arahato ganthā ca mohā ca nīvaraṇā ca kāmasaññā byāpādasaññā vihiṁsāsaññā diṭṭhisaññā ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammāti—</span><br />
</p>
<p id="mnd9c112p3">
<span class="pali m-text">saññāvirattassa na santi ganthā.</span><br />
</p>
<p id="mnd9c113p1">
<span class="pali m-text">**Paññāvimuttassa na santi mohā**ti.</span><br />
</p>
<p id="mnd9c113p2">
<span class="pali m-text">Yo vipassanāpubbaṅgamaṁ ariyamaggaṁ bhāveti, tassa ādito upādāya mohā vikkhambhitā honti, arahatte patte arahato mohā ca ganthā ca nīvaraṇā ca kāmasaññā byāpādasaññā vihiṁsāsaññā diṭṭhisaññā ca pahīnā honti ucchinnamūlā tālāvatthukatā anabhāvaṅkatā āyatiṁ anuppādadhammāti—</span><br />
</p>
<p id="mnd9c113p3">
<span class="pali m-text">paññāvimuttassa na santi mohā.</span><br />
</p>
<p id="mnd9c114p1">
<span class="pali m-text">**Saññañca diṭṭhiñca ye aggahesuṁ, te ghaṭṭayantā vicaranti loke**ti.</span><br />
</p>
<p id="mnd9c114p2">
<span class="pali m-text">Ye saññaṁ gaṇhanti kāmasaññaṁ byāpādasaññaṁ vihiṁsāsaññaṁ te saññāvasena ghaṭṭenti saṅghaṭṭenti.</span><br />
</p>
<p id="mnd9c114p3">
<span class="pali m-text">Rājānopi rājūhi vivadanti, khattiyāpi khattiyehi vivadanti, brāhmaṇāpi brāhmaṇehi vivadanti, gahapatīpi gahapatīhi vivadanti, mātāpi puttena vivadati, puttopi mātarā vivadati, pitāpi puttena vivadati, puttopi pitarā vivadati, bhātāpi bhātarā vivadati, bhaginīpi bhaginiyā vivadati, bhātāpi bhaginiyā vivadati, bhaginīpi bhātarā vivadati, sahāyopi sahāyena vivadati.</span><br />
</p>
<p id="mnd9c114p4">
<span class="pali m-text">Te tattha kalahaviggahavivādamāpannā aññamaññaṁ pāṇīhipi upakkamanti, leḍḍūhipi upakkamanti, daṇḍehipi upakkamanti, satthehipi upakkamanti.</span><br />
</p>
<p id="mnd9c114p5">
<span class="pali m-text">Te tattha maraṇampi nigacchanti maraṇamattampi dukkhaṁ.</span><br />
</p>
<p id="mnd9c114p6">
<span class="pali m-text">Ye diṭṭhiṁ gaṇhanti “sassato loko”ti vā …pe…</span><br />
</p>
<p id="mnd9c114p7">
<span class="pali m-text">“neva hoti na na hoti tathāgato paraṁ maraṇā”ti vā te diṭṭhivasena ghaṭṭenti saṅghaṭṭenti, satthārato satthāraṁ ghaṭṭenti, dhammakkhānato dhammakkhānaṁ ghaṭṭenti, gaṇato gaṇaṁ ghaṭṭenti, diṭṭhiyā diṭṭhiṁ ghaṭṭenti, paṭipadāya paṭipadaṁ ghaṭṭenti, maggato maggaṁ ghaṭṭenti.</span><br />
</p>
<p id="mnd9c115p1">
<span class="pali m-text">Atha vā te vivadanti, kalahaṁ karonti, bhaṇḍanaṁ karonti, viggahaṁ karonti, vivādaṁ karonti, medhagaṁ karonti—</span><br />
</p>
<p id="mnd9c115p2">
<span class="pali m-text">“na tvaṁ imaṁ dhammavinayaṁ ājānāsi …pe…</span><br />
</p>
<p id="mnd9c115p3">
<span class="pali m-text">nibbeṭhehi vā sace pahosī”ti.</span><br />
</p>
<p id="mnd9c115p4">
<span class="pali m-text">Tesaṁ abhisaṅkhārā appahīnā;</span><br />
</p>
<p id="mnd9c115p5">
<span class="pali m-text">abhisaṅkhārānaṁ appahīnattā gatiyā ghaṭṭenti, niraye ghaṭṭenti, tiracchānayoniyā ghaṭṭenti, pettivisaye ghaṭṭenti, manussaloke ghaṭṭenti, devaloke ghaṭṭenti, gatiyā gatiṁ … upapattiyā upapattiṁ … paṭisandhiyā paṭisandhiṁ … bhavena bhavaṁ … saṁsārena saṁsāraṁ … vaṭṭena vaṭṭaṁ ghaṭṭenti saṅghaṭṭenti vadanti vicaranti viharanti iriyanti vattenti pālenti yapenti yāpenti.</span><br />
</p>
<p id="mnd9c115p6">
<span class="pali m-text">**Loke**ti apāyaloke …pe… āyatanaloketi—</span><br />
</p>
<p id="mnd9c115p7">
<span class="pali m-text">saññañca diṭṭhiñca ye aggahesuṁ te ghaṭṭayantā vicaranti loke.</span><br />
</p>
<p id="mnd9c116p1">
<span class="pali m-text">Tenāha bhagavā—</span><br />
</p>
<p id="mnd9c117p1">
<span class="pali m-text">“Saññāvirattassa na santi ganthā,</span><br />
</p>
<p id="mnd9c117p2">
<span class="pali m-text">Paññāvimuttassa na santi mohā;</span><br />
</p>
<p id="mnd9c117p3">
<span class="pali m-text">Saññañca diṭṭhiñca ye aggahesuṁ,</span><br />
</p>
<p id="mnd9c117p4">
<span class="pali m-text">Te ghaṭṭayantā vicaranti loke”ti.</span><br />
</p>
<p id="mnd9c118p1">
<span class="pali m-text">Māgaṇḍiyasuttaniddeso navamo.</span><br />
</p>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
      </div>
      <div class="m-clearfix-t"></div>
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
        <h3><a href="https://www.theravadan.org/pages/about">About</a></h3>
        <ul>
        </ul>
      </div>
    </div>
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>