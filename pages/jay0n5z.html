<!DOCTYPE html>
<html lang="en" prefix="og: http://ogp.me/ns#">
<head>
  <meta charset="UTF-8" />
  <title>ms &raquo; sutta &raquo; kn &raquo; ja &raquo; Jātaka | Theravadan</title>
  <link rel="stylesheet" href="https://www.theravadan.org/static/JetBrains-Mono.css" />
  <link rel="stylesheet" href="https://www.theravadan.org/static/m-dark-mod.css" />
  <link rel="icon" href="https://www.theravadan.org/images/favicon.jpeg" type="image/jpeg" />
  <link rel="canonical" href="https://www.theravadan.org/pages/jay0n5z.html" />
  <meta name="viewport" content="width=device-width, initial-scale=1.0" />
  <meta property="og:site_name" content="Theravadan" />
  <meta property="og:title" content="Jātaka" />
  <meta name="twitter:title" content="Jātaka" />
  <meta property="og:url" content="https://www.theravadan.org/pages/jay0n5z.html" />
  <meta property="og:description" content="Asītinipāta Cūḷahaṁsavagga 5. Mahāsutasomajātaka “Kasmā tuvaṁ rasaka edisāni, Karosi kammāni sudāruṇāni; Hanāsi itthī purise ca mūḷho, Maṁsassa hetu adu dhanassa kāraṇā”. “Na attahetū na dhanassa kāraṇā, Na puttadārassa sahāyañātinaṁ; Bhattā ca me bhagavā bhūmipālo, So khādati maṁsaṁ bhadantedisaṁ”. “Sace tuvaṁ bhatturatthe payutto …" />
  <meta name="twitter:description" content="Asītinipāta Cūḷahaṁsavagga 5. Mahāsutasomajātaka “Kasmā tuvaṁ rasaka edisāni, Karosi kammāni sudāruṇāni; Hanāsi itthī purise ca mūḷho, Maṁsassa hetu adu dhanassa kāraṇā”. “Na attahetū na dhanassa kāraṇā, Na puttadārassa sahāyañātinaṁ; Bhattā ca me bhagavā bhūmipālo, So khādati maṁsaṁ bhadantedisaṁ”. “Sace tuvaṁ bhatturatthe payutto …" />
  <meta name="twitter:card" content="summary" />
  <meta property="og:type" content="page" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://www.theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://www.theravadan.org/pages/ms-index.html">ms</a> &raquo;
            <a href="https://www.theravadan.org/pages/ms-sutta-index.html">sutta</a> &raquo;
            <a href="https://www.theravadan.org/pages/ms-sutta-kn-index.html">kn</a> &raquo;
            <a href="https://www.theravadan.org/pages/ms-sutta-kn-ja-index.html">ja</a> &raquo;
          </span>
          Jātaka
        </h1>
<!-- content -->
<section id="asitinipata">
<h2><a href="#asitinipata">Asītinipāta</a></h2>
<section id="culahamsavagga">
<h3><a href="#culahamsavagga">Cūḷahaṁsavagga</a></h3>
<section id="mahasutasomajataka">
<h4><a href="#mahasutasomajataka">5. Mahāsutasomajātaka</a></h4>
<p id="ja537c1p1">
<span class="m-text m-primary">“Kasmā tuvaṁ rasaka edisāni,</span><br />
</p>
<p id="ja537c1p2">
<span class="m-text m-primary">Karosi kammāni sudāruṇāni;</span><br />
</p>
<p id="ja537c1p3">
<span class="m-text m-primary">Hanāsi itthī purise ca mūḷho,</span><br />
</p>
<p id="ja537c1p4">
<span class="m-text m-primary">Maṁsassa hetu adu dhanassa kāraṇā”.</span><br />
</p>
<p id="ja537c2p1">
<span class="m-text m-primary">“Na attahetū na dhanassa kāraṇā,</span><br />
</p>
<p id="ja537c2p2">
<span class="m-text m-primary">Na puttadārassa sahāyañātinaṁ;</span><br />
</p>
<p id="ja537c2p3">
<span class="m-text m-primary">Bhattā ca me bhagavā bhūmipālo,</span><br />
</p>
<p id="ja537c2p4">
<span class="m-text m-primary">So khādati maṁsaṁ bhadantedisaṁ”.</span><br />
</p>
<p id="ja537c3p1">
<span class="m-text m-primary">“Sace tuvaṁ bhatturatthe payutto,</span><br />
</p>
<p id="ja537c3p2">
<span class="m-text m-primary">Karosi kammāni sudāruṇāni;</span><br />
</p>
<p id="ja537c3p3">
<span class="m-text m-primary">Pātova antepuraṁ pāpuṇitvā,</span><br />
</p>
<p id="ja537c3p4">
<span class="m-text m-primary">Lapeyyāsi me rājino sammukhe taṁ”.</span><br />
</p>
<p id="ja537c4p1">
<span class="m-text m-primary">“Tathā karissāmi ahaṁ bhadante,</span><br />
</p>
<p id="ja537c4p2">
<span class="m-text m-primary">Yathā tuvaṁ bhāsasi kāḷahatthi;</span><br />
</p>
<p id="ja537c4p3">
<span class="m-text m-primary">Pātova antepuraṁ pāpuṇitvā,</span><br />
</p>
<p id="ja537c4p4">
<span class="m-text m-primary">Vakkhāmi te rājino sammukhe taṁ”.</span><br />
</p>
<p id="ja537c5p1">
<span class="m-text m-primary">Tato ratyā vivasāne,</span><br />
</p>
<p id="ja537c5p2">
<span class="m-text m-primary">sūriyuggamanaṁ pati;</span><br />
</p>
<p id="ja537c5p3">
<span class="m-text m-primary">Kāḷo rasakamādāya,</span><br />
</p>
<p id="ja537c5p4">
<span class="m-text m-primary">rājānaṁ upasaṅkami;</span><br />
</p>
<p id="ja537c5p5">
<span class="m-text m-primary">Upasaṅkamma rājānaṁ,</span><br />
</p>
<p id="ja537c5p6">
<span class="m-text m-primary">idaṁ vacanamabravi.</span><br />
</p>
<p id="ja537c6p1">
<span class="m-text m-primary">“Saccaṁ kira mahārāja,</span><br />
</p>
<p id="ja537c6p2">
<span class="m-text m-primary">rasako pesito tayā;</span><br />
</p>
<p id="ja537c6p3">
<span class="m-text m-primary">Hanati itthipurise,</span><br />
</p>
<p id="ja537c6p4">
<span class="m-text m-primary">tuvaṁ maṁsāni khādasi”.</span><br />
</p>
<p id="ja537c7p1">
<span class="m-text m-primary">“Evameva tathā kāḷa,</span><br />
</p>
<p id="ja537c7p2">
<span class="m-text m-primary">rasako pesito mayā;</span><br />
</p>
<p id="ja537c7p3">
<span class="m-text m-primary">Mama atthaṁ karontassa,</span><br />
</p>
<p id="ja537c7p4">
<span class="m-text m-primary">kimetaṁ paribhāsasi”.</span><br />
</p>
<p id="ja537c8p1">
<span class="m-text m-primary">“Ānando sabbamacchānaṁ,</span><br />
</p>
<p id="ja537c8p2">
<span class="m-text m-primary">khāditvā rasagiddhimā;</span><br />
</p>
<p id="ja537c8p3">
<span class="m-text m-primary">Parikkhīṇāya parisāya,</span><br />
</p>
<p id="ja537c8p4">
<span class="m-text m-primary">attānaṁ khādiyā mato.</span><br />
</p>
<p id="ja537c9p1">
<span class="m-text m-primary">Evaṁ pamatto rasagārave ratto,</span><br />
</p>
<p id="ja537c9p2">
<span class="m-text m-primary">Bālo yadī āyati nāvabujjhati;</span><br />
</p>
<p id="ja537c9p3">
<span class="m-text m-primary">Vidhamma putte caji ñātake ca,</span><br />
</p>
<p id="ja537c9p4">
<span class="m-text m-primary">Parivattiya attānaññeva khādati.</span><br />
</p>
<p id="ja537c10p1">
<span class="m-text m-primary">Idaṁ te sutvāna vigetu chando,</span><br />
</p>
<p id="ja537c10p2">
<span class="m-text m-primary">Mā bhakkhayī rāja manussamaṁsaṁ;</span><br />
</p>
<p id="ja537c10p3">
<span class="m-text m-primary">Mā tvaṁ imaṁ kevalaṁ vārijova,</span><br />
</p>
<p id="ja537c10p4">
<span class="m-text m-primary">Dvipadādhipa suññamakāsi raṭṭhaṁ”.</span><br />
</p>
<p id="ja537c11p1">
<span class="m-text m-primary">“Sujāto nāma nāmena,</span><br />
</p>
<p id="ja537c11p2">
<span class="m-text m-primary">oraso tassa atrajo;</span><br />
</p>
<p id="ja537c11p3">
<span class="m-text m-primary">Jambupesimaladdhāna,</span><br />
</p>
<p id="ja537c11p4">
<span class="m-text m-primary">mato so tassa saṅkhaye.</span><br />
</p>
<p id="ja537c12p1">
<span class="m-text m-primary">Evameva ahaṁ kāḷa,</span><br />
</p>
<p id="ja537c12p2">
<span class="m-text m-primary">bhutvā bhakkhaṁ rasuttamaṁ;</span><br />
</p>
<p id="ja537c12p3">
<span class="m-text m-primary">Aladdhā mānusaṁ maṁsaṁ,</span><br />
</p>
<p id="ja537c12p4">
<span class="m-text m-primary">maññe hissāmi jīvitaṁ”.</span><br />
</p>
<p id="ja537c13p1">
<span class="m-text m-primary">“Māṇava abhirūposi,</span><br />
</p>
<p id="ja537c13p2">
<span class="m-text m-primary">kule jātosi sotthiye;</span><br />
</p>
<p id="ja537c13p3">
<span class="m-text m-primary">Na tvaṁ arahasi tāta,</span><br />
</p>
<p id="ja537c13p4">
<span class="m-text m-primary">abhakkhaṁ bhakkhayetave”.</span><br />
</p>
<p id="ja537c14p1">
<span class="m-text m-primary">“Rasānaṁ aññataraṁ etaṁ,</span><br />
</p>
<p id="ja537c14p2">
<span class="m-text m-primary">kasmā maṁ tvaṁ nivāraye;</span><br />
</p>
<p id="ja537c14p3">
<span class="m-text m-primary">Sohaṁ tattha gamissāmi,</span><br />
</p>
<p id="ja537c14p4">
<span class="m-text m-primary">yattha lacchāmi edisaṁ.</span><br />
</p>
<p id="ja537c15p1">
<span class="m-text m-primary">Sovāhaṁ nippatissāmi,</span><br />
</p>
<p id="ja537c15p2">
<span class="m-text m-primary">na te vacchāmi santike;</span><br />
</p>
<p id="ja537c15p3">
<span class="m-text m-primary">Yassa me dassanena tvaṁ,</span><br />
</p>
<p id="ja537c15p4">
<span class="m-text m-primary">nābhinandasi brāhmaṇa”.</span><br />
</p>
<p id="ja537c16p1">
<span class="m-text m-primary">“Addhā aññepi dāyāde,</span><br />
</p>
<p id="ja537c16p2">
<span class="m-text m-primary">putte lacchāma māṇava;</span><br />
</p>
<p id="ja537c16p3">
<span class="m-text m-primary">Tvañca jamma vinassassu,</span><br />
</p>
<p id="ja537c16p4">
<span class="m-text m-primary">yattha pattaṁ na taṁ suṇe”.</span><br />
</p>
<p id="ja537c17p1">
<span class="m-text m-primary">“Evameva tuvaṁ rāja,</span><br />
</p>
<p id="ja537c17p2">
<span class="m-text m-primary">dvipadinda suṇohi me;</span><br />
</p>
<p id="ja537c17p3">
<span class="m-text m-primary">Pabbājessanti taṁ raṭṭhā,</span><br />
</p>
<p id="ja537c17p4">
<span class="m-text m-primary">soṇḍaṁ māṇavakaṁ yathā”.</span><br />
</p>
<p id="ja537c18p1">
<span class="m-text m-primary">“Sujāto nāma nāmena,</span><br />
</p>
<p id="ja537c18p2">
<span class="m-text m-primary">bhāvitattāna sāvako;</span><br />
</p>
<p id="ja537c18p3">
<span class="m-text m-primary">Accharaṁ kāmayantova,</span><br />
</p>
<p id="ja537c18p4">
<span class="m-text m-primary">na so bhuñji na so pivi.</span><br />
</p>
<p id="ja537c19p1">
<span class="m-text m-primary">Kusaggenudakamādāya,</span><br />
</p>
<p id="ja537c19p2">
<span class="m-text m-primary">samudde udakaṁ mine;</span><br />
</p>
<p id="ja537c19p3">
<span class="m-text m-primary">Evaṁ mānusakā kāmā,</span><br />
</p>
<p id="ja537c19p4">
<span class="m-text m-primary">dibbakāmāna santike.</span><br />
</p>
<p id="ja537c20p1">
<span class="m-text m-primary">Evameva ahaṁ kāḷa,</span><br />
</p>
<p id="ja537c20p2">
<span class="m-text m-primary">bhutvā bhakkhaṁ rasuttamaṁ;</span><br />
</p>
<p id="ja537c20p3">
<span class="m-text m-primary">Aladdhā mānusaṁ maṁsaṁ,</span><br />
</p>
<p id="ja537c20p4">
<span class="m-text m-primary">maññe hissāmi jīvitaṁ”.</span><br />
</p>
<p id="ja537c21p1">
<span class="m-text m-primary">“Yathāpi te dhataraṭṭhā,</span><br />
</p>
<p id="ja537c21p2">
<span class="m-text m-primary">haṁsā vehāyasaṅgamā;</span><br />
</p>
<p id="ja537c21p3">
<span class="m-text m-primary">Abhuttaparibhogena,</span><br />
</p>
<p id="ja537c21p4">
<span class="m-text m-primary">sabbe abbhatthataṁ gatā.</span><br />
</p>
<p id="ja537c22p1">
<span class="m-text m-primary">Evameva tuvaṁ rāja,</span><br />
</p>
<p id="ja537c22p2">
<span class="m-text m-primary">dvipadinda suṇohi me;</span><br />
</p>
<p id="ja537c22p3">
<span class="m-text m-primary">Abhakkhaṁ rāja bhakkhesi,</span><br />
</p>
<p id="ja537c22p4">
<span class="m-text m-primary">tasmā pabbājayanti taṁ”.</span><br />
</p>
<p id="ja537c23p1">
<span class="m-text m-primary">“Tiṭṭhāhīti mayā vutto,</span><br />
</p>
<p id="ja537c23p2">
<span class="m-text m-primary">So tvaṁ gacchasi pammukho;</span><br />
</p>
<p id="ja537c23p3">
<span class="m-text m-primary">Aṭṭhito tvaṁ ṭhitomhīti,</span><br />
</p>
<p id="ja537c23p4">
<span class="m-text m-primary">Lapasi brahmacārini;</span><br />
</p>
<p id="ja537c23p5">
<span class="m-text m-primary">Idaṁ te samaṇāyuttaṁ,</span><br />
</p>
<p id="ja537c23p6">
<span class="m-text m-primary">Asiñca me maññasi kaṅkapattaṁ”.</span><br />
</p>
<p id="ja537c24p1">
<span class="m-text m-primary">“Ṭhitohamasmī sadhammesu rāja,</span><br />
</p>
<p id="ja537c24p2">
<span class="m-text m-primary">Na nāmagottaṁ parivattayāmi;</span><br />
</p>
<p id="ja537c24p3">
<span class="m-text m-primary">Corañca loke aṭhitaṁ vadanti,</span><br />
</p>
<p id="ja537c24p4">
<span class="m-text m-primary">Āpāyikaṁ nerayikaṁ ito cutaṁ.</span><br />
</p>
<p id="ja537c25p1">
<span class="m-text m-primary">Sace tvaṁ saddahasi rāja,</span><br />
</p>
<p id="ja537c25p2">
<span class="m-text m-primary">sutaṁ gaṇhāhi khattiya;</span><br />
</p>
<p id="ja537c25p3">
<span class="m-text m-primary">Tena yaññaṁ yajitvāna,</span><br />
</p>
<p id="ja537c25p4">
<span class="m-text m-primary">evaṁ saggaṁ gamissasi”.</span><br />
</p>
<p id="ja537c26p1">
<span class="m-text m-primary">“Kismiṁ nu raṭṭhe tava jātibhūmi,</span><br />
</p>
<p id="ja537c26p2">
<span class="m-text m-primary">Atha kena atthena idhānupatto;</span><br />
</p>
<p id="ja537c26p3">
<span class="m-text m-primary">Akkhāhi me brāhmaṇa etamatthaṁ,</span><br />
</p>
<p id="ja537c26p4">
<span class="m-text m-primary">Kimicchasī demi tayajja patthitaṁ”.</span><br />
</p>
<p id="ja537c27p1">
<span class="m-text m-primary">“Gāthā catasso dharaṇīmahissara,</span><br />
</p>
<p id="ja537c27p2">
<span class="m-text m-primary">Sugambhiratthā varasāgarūpamā;</span><br />
</p>
<p id="ja537c27p3">
<span class="m-text m-primary">Taveva atthāya idhāgatosmi,</span><br />
</p>
<p id="ja537c27p4">
<span class="m-text m-primary">Suṇohi gāthā paramatthasaṁhitā”.</span><br />
</p>
<p id="ja537c28p1">
<span class="m-text m-primary">“Na ve rudanti matimanto sapaññā,</span><br />
</p>
<p id="ja537c28p2">
<span class="m-text m-primary">Bahussutā ye bahuṭhānacintino;</span><br />
</p>
<p id="ja537c28p3">
<span class="m-text m-primary">Dīpañhi etaṁ paramaṁ narānaṁ,</span><br />
</p>
<p id="ja537c28p4">
<span class="m-text m-primary">Yaṁ paṇḍitā sokanudā bhavanti.</span><br />
</p>
<p id="ja537c29p1">
<span class="m-text m-primary">Attānaṁ ñātī udāhu puttadāraṁ,</span><br />
</p>
<p id="ja537c29p2">
<span class="m-text m-primary">Dhaññaṁ dhanaṁ rajataṁ jātarūpaṁ;</span><br />
</p>
<p id="ja537c29p3">
<span class="m-text m-primary">Kimeva tvaṁ sutasomānutappe,</span><br />
</p>
<p id="ja537c29p4">
<span class="m-text m-primary">Korabyaseṭṭha vacanaṁ suṇoma tetaṁ”.</span><br />
</p>
<p id="ja537c30p1">
<span class="m-text m-primary">“Nevāhamattānamanutthunāmi,</span><br />
</p>
<p id="ja537c30p2">
<span class="m-text m-primary">Na puttadāraṁ na dhanaṁ na raṭṭhaṁ;</span><br />
</p>
<p id="ja537c30p3">
<span class="m-text m-primary">Satañca dhammo carito purāṇo,</span><br />
</p>
<p id="ja537c30p4">
<span class="m-text m-primary">Taṁ saṅkaraṁ brāhmaṇassānutappe.</span><br />
</p>
<p id="ja537c31p1">
<span class="m-text m-primary">Kato mayā saṅkaro brāhmaṇena,</span><br />
</p>
<p id="ja537c31p2">
<span class="m-text m-primary">Raṭṭhe sake issariye ṭhitena;</span><br />
</p>
<p id="ja537c31p3">
<span class="m-text m-primary">Taṁ saṅkaraṁ brāhmaṇasappadāya,</span><br />
</p>
<p id="ja537c31p4">
<span class="m-text m-primary">Saccānurakkhī punarāvajissaṁ”.</span><br />
</p>
<p id="ja537c32p1">
<span class="m-text m-primary">“Nevāhametaṁ abhisaddahāmi,</span><br />
</p>
<p id="ja537c32p2">
<span class="m-text m-primary">Sukhī naro maccumukhā pamutto;</span><br />
</p>
<p id="ja537c32p3">
<span class="m-text m-primary">Amittahatthaṁ punarāvajeyya,</span><br />
</p>
<p id="ja537c32p4">
<span class="m-text m-primary">Korabyaseṭṭha na hi maṁ upesi.</span><br />
</p>
<p id="ja537c33p1">
<span class="m-text m-primary">Mutto tuvaṁ porisādassa hatthā,</span><br />
</p>
<p id="ja537c33p2">
<span class="m-text m-primary">Gantvā sakaṁ mandiraṁ kāmakāmī;</span><br />
</p>
<p id="ja537c33p3">
<span class="m-text m-primary">Madhuraṁ piyaṁ jīvitaṁ laddha rāja,</span><br />
</p>
<p id="ja537c33p4">
<span class="m-text m-primary">Kuto tuvaṁ ehisi me sakāsaṁ”.</span><br />
</p>
<p id="ja537c34p1">
<span class="m-text m-primary">“Mataṁ vareyya parisuddhasīlo,</span><br />
</p>
<p id="ja537c34p2">
<span class="m-text m-primary">Na jīvitaṁ garahito pāpadhammo;</span><br />
</p>
<p id="ja537c34p3">
<span class="m-text m-primary">Na hi taṁ naraṁ tāyati duggatīhi,</span><br />
</p>
<p id="ja537c34p4">
<span class="m-text m-primary">Yassāpi hetu alikaṁ bhaṇeyya.</span><br />
</p>
<p id="ja537c35p1">
<span class="m-text m-primary">Sacepi vāto girimāvaheyya,</span><br />
</p>
<p id="ja537c35p2">
<span class="m-text m-primary">Cando ca suriyo ca chamā pateyyuṁ;</span><br />
</p>
<p id="ja537c35p3">
<span class="m-text m-primary">Sabbā ca najjo paṭisotaṁ vajeyyuṁ,</span><br />
</p>
<p id="ja537c35p4">
<span class="m-text m-primary">Na tvevahaṁ rāja musā bhaṇeyyaṁ.</span><br />
</p>
<p id="ja537c36p1">
<span class="m-text m-primary">Nabhaṁ phaleyya udadhīpi susse,</span><br />
</p>
<p id="ja537c36p2">
<span class="m-text m-primary">Saṁvaṭṭaye bhūtadharā vasundharā;</span><br />
</p>
<p id="ja537c36p3">
<span class="m-text m-primary">Siluccayo meru samūlamuppate,</span><br />
</p>
<p id="ja537c36p4">
<span class="m-text m-primary">Na tvevahaṁ rāja musā bhaṇeyyaṁ.</span><br />
</p>
<p id="ja537c37p1">
<span class="m-text m-primary">Asiñca sattiñca parāmasāmi,</span><br />
</p>
<p id="ja537c37p2">
<span class="m-text m-primary">Sapathampi te samma ahaṁ karomi;</span><br />
</p>
<p id="ja537c37p3">
<span class="m-text m-primary">Tayā pamutto anaṇo bhavitvā,</span><br />
</p>
<p id="ja537c37p4">
<span class="m-text m-primary">Saccānurakkhī punarāvajissaṁ”.</span><br />
</p>
<p id="ja537c38p1">
<span class="m-text m-primary">“Yo te kato saṅgaro brāhmaṇena,</span><br />
</p>
<p id="ja537c38p2">
<span class="m-text m-primary">Raṭṭhe sake issariye ṭhitena;</span><br />
</p>
<p id="ja537c38p3">
<span class="m-text m-primary">Taṁ saṅgaraṁ brāhmaṇasappadāya,</span><br />
</p>
<p id="ja537c38p4">
<span class="m-text m-primary">Saccānurakkhī punarāvajassu”.</span><br />
</p>
<p id="ja537c39p1">
<span class="m-text m-primary">“Yo me kato saṅgaro brāhmaṇena,</span><br />
</p>
<p id="ja537c39p2">
<span class="m-text m-primary">Raṭṭhe sake issariye ṭhitena;</span><br />
</p>
<p id="ja537c39p3">
<span class="m-text m-primary">Taṁ saṅgaraṁ brāhmaṇasappadāya,</span><br />
</p>
<p id="ja537c39p4">
<span class="m-text m-primary">Saccānurakkhī punarāvajissaṁ”.</span><br />
</p>
<p id="ja537c40p1">
<span class="m-text m-primary">Mutto ca so porisādassa hatthā,</span><br />
</p>
<p id="ja537c40p2">
<span class="m-text m-primary">Gantvāna taṁ brāhmaṇaṁ etadavoca;</span><br />
</p>
<p id="ja537c40p3">
<span class="m-text m-primary">“Suṇoma gāthāyo satārahāyo,</span><br />
</p>
<p id="ja537c40p4">
<span class="m-text m-primary">Yā me sutā assu hitāya brahme”.</span><br />
</p>
<p id="ja537c41p1">
<span class="m-text m-primary">“Sakideva sutasoma,</span><br />
</p>
<p id="ja537c41p2">
<span class="m-text m-primary">sabbhi hoti samāgamo;</span><br />
</p>
<p id="ja537c41p3">
<span class="m-text m-primary">Sā naṁ saṅgati pāleti,</span><br />
</p>
<p id="ja537c41p4">
<span class="m-text m-primary">nāsabbhi bahu saṅgamo.</span><br />
</p>
<p id="ja537c42p1">
<span class="m-text m-primary">Sabbhireva samāsetha,</span><br />
</p>
<p id="ja537c42p2">
<span class="m-text m-primary">sabbhi kubbetha santhavaṁ;</span><br />
</p>
<p id="ja537c42p3">
<span class="m-text m-primary">Sataṁ saddhammamaññāya,</span><br />
</p>
<p id="ja537c42p4">
<span class="m-text m-primary">seyyo hoti na pāpiyo.</span><br />
</p>
<p id="ja537c43p1">
<span class="m-text m-primary">Jīranti ve rājarathā sucittā,</span><br />
</p>
<p id="ja537c43p2">
<span class="m-text m-primary">Atho sarīrampi jaraṁ upeti;</span><br />
</p>
<p id="ja537c43p3">
<span class="m-text m-primary">Satañca dhammo na jaraṁ upeti,</span><br />
</p>
<p id="ja537c43p4">
<span class="m-text m-primary">Santo have sabbhi pavedayanti.</span><br />
</p>
<p id="ja537c44p1">
<span class="m-text m-primary">Nabhañca dūre pathavī ca dūre,</span><br />
</p>
<p id="ja537c44p2">
<span class="m-text m-primary">Pāraṁ samuddassa tadāhu dūre;</span><br />
</p>
<p id="ja537c44p3">
<span class="m-text m-primary">Tato have dūrataraṁ vadanti,</span><br />
</p>
<p id="ja537c44p4">
<span class="m-text m-primary">Satañca dhammo asatañca rāja”.</span><br />
</p>
<p id="ja537c45p1">
<span class="m-text m-primary">“Sahassiyā imā gāthā,</span><br />
</p>
<p id="ja537c45p2">
<span class="m-text m-primary">nahimā gāthā satārahā;</span><br />
</p>
<p id="ja537c45p3">
<span class="m-text m-primary">Cattāri tvaṁ sahassāni,</span><br />
</p>
<p id="ja537c45p4">
<span class="m-text m-primary">khippaṁ gaṇhāhi brāhmaṇa”.</span><br />
</p>
<p id="ja537c46p1">
<span class="m-text m-primary">“Āsītiyā nāvutiyā ca gāthā,</span><br />
</p>
<p id="ja537c46p2">
<span class="m-text m-primary">Satārahā cāpi bhaveyya gāthā;</span><br />
</p>
<p id="ja537c46p3">
<span class="m-text m-primary">Paccattameva sutasoma jānahi,</span><br />
</p>
<p id="ja537c46p4">
<span class="m-text m-primary">Sahassiyā nāma kā atthi gāthā”.</span><br />
</p>
<p id="ja537c47p1">
<span class="m-text m-primary">“Icchāmi vohaṁ sutavuddhimattano,</span><br />
</p>
<p id="ja537c47p2">
<span class="m-text m-primary">Santoti maṁ sappurisā bhajeyyuṁ;</span><br />
</p>
<p id="ja537c47p3">
<span class="m-text m-primary">Ahaṁ savantīhi mahodadhīva,</span><br />
</p>
<p id="ja537c47p4">
<span class="m-text m-primary">Na hi tāta tappāmi subhāsitena.</span><br />
</p>
<p id="ja537c48p1">
<span class="m-text m-primary">Aggi yathā tiṇakaṭṭhaṁ dahanto,</span><br />
</p>
<p id="ja537c48p2">
<span class="m-text m-primary">Na tappatī sāgarova nadīhi;</span><br />
</p>
<p id="ja537c48p3">
<span class="m-text m-primary">Evampi te paṇḍitā rājaseṭṭha,</span><br />
</p>
<p id="ja537c48p4">
<span class="m-text m-primary">Sutvā na tappanti subhāsitena.</span><br />
</p>
<p id="ja537c49p1">
<span class="m-text m-primary">Sakassa dāsassa yadā suṇomi,</span><br />
</p>
<p id="ja537c49p2">
<span class="m-text m-primary">Gāthaṁ ahaṁ atthavatiṁ janinda;</span><br />
</p>
<p id="ja537c49p3">
<span class="m-text m-primary">Tameva sakkacca nisāmayāmi,</span><br />
</p>
<p id="ja537c49p4">
<span class="m-text m-primary">Na hi tāta dhammesu mamatthi titti.</span><br />
</p>
<p id="ja537c50p1">
<span class="m-text m-primary">Idaṁ te raṭṭhaṁ sadhanaṁ sayoggaṁ,</span><br />
</p>
<p id="ja537c50p2">
<span class="m-text m-primary">Sakāyuraṁ sabbakāmūpapannaṁ;</span><br />
</p>
<p id="ja537c50p3">
<span class="m-text m-primary">Kiṁ kāmahetu paribhāsasi maṁ,</span><br />
</p>
<p id="ja537c50p4">
<span class="m-text m-primary">Gacchāmahaṁ porisādassa ñatte”.</span><br />
</p>
<p id="ja537c51p1">
<span class="m-text m-primary">“Attānurakkhāya bhavanti hete,</span><br />
</p>
<p id="ja537c51p2">
<span class="m-text m-primary">Hatthārohā rathikā pattikā ca;</span><br />
</p>
<p id="ja537c51p3">
<span class="m-text m-primary">Assāruhā ye ca dhanuggahāse,</span><br />
</p>
<p id="ja537c51p4">
<span class="m-text m-primary">Senaṁ payuñjāma hanāma sattuṁ”.</span><br />
</p>
<p id="ja537c52p1">
<span class="m-text m-primary">“Sudukkaraṁ porisādo akāsi,</span><br />
</p>
<p id="ja537c52p2">
<span class="m-text m-primary">Jīvaṁ gahetvāna avassajī maṁ;</span><br />
</p>
<p id="ja537c52p3">
<span class="m-text m-primary">Taṁ tādisaṁ pubbakiccaṁ saranto,</span><br />
</p>
<p id="ja537c52p4">
<span class="m-text m-primary">Dubbhe ahaṁ tassa kathaṁ janinda”.</span><br />
</p>
<p id="ja537c53p1">
<span class="m-text m-primary">Vanditvā so pitaraṁ mātarañca,</span><br />
</p>
<p id="ja537c53p2">
<span class="m-text m-primary">Anusāsetvā negamañca balañca;</span><br />
</p>
<p id="ja537c53p3">
<span class="m-text m-primary">Saccavādī saccānurakkhamāno,</span><br />
</p>
<p id="ja537c53p4">
<span class="m-text m-primary">Agamāsi so yattha porisādo.</span><br />
</p>
<p id="ja537c54p1">
<span class="m-text m-primary">“Kato mayā saṅgaro brāhmaṇena,</span><br />
</p>
<p id="ja537c54p2">
<span class="m-text m-primary">Raṭṭhe sake issariye ṭhitena;</span><br />
</p>
<p id="ja537c54p3">
<span class="m-text m-primary">Taṁ saṅgaraṁ brāhmaṇasappadāya,</span><br />
</p>
<p id="ja537c54p4">
<span class="m-text m-primary">Saccānurakkhī punarāgatosmi;</span><br />
</p>
<p id="ja537c54p5">
<span class="m-text m-primary">Yajassu yaññaṁ khāda maṁ porisāda”.</span><br />
</p>
<p id="ja537c55p1">
<span class="m-text m-primary">“Na hāyate khāditaṁ mayhaṁ pacchā,</span><br />
</p>
<p id="ja537c55p2">
<span class="m-text m-primary">Citakā ayaṁ tāva sadhūmikāva;</span><br />
</p>
<p id="ja537c55p3">
<span class="m-text m-primary">Niddhūmake pacitaṁ sādhupakkaṁ,</span><br />
</p>
<p id="ja537c55p4">
<span class="m-text m-primary">Suṇoma gāthāyo satārahāyo”.</span><br />
</p>
<p id="ja537c56p1">
<span class="m-text m-primary">“Adhammiko tvaṁ porisādakāsi,</span><br />
</p>
<p id="ja537c56p2">
<span class="m-text m-primary">Raṭṭhā ca bhaṭṭho udarassa hetu;</span><br />
</p>
<p id="ja537c56p3">
<span class="m-text m-primary">Dhammañcimā abhivadanti gāthā,</span><br />
</p>
<p id="ja537c56p4">
<span class="m-text m-primary">Dhammo ca adhammo ca kuhiṁ sameti.</span><br />
</p>
<p id="ja537c57p1">
<span class="m-text m-primary">Adhammikassa luddassa,</span><br />
</p>
<p id="ja537c57p2">
<span class="m-text m-primary">niccaṁ lohitapāṇino;</span><br />
</p>
<p id="ja537c57p3">
<span class="m-text m-primary">Natthi saccaṁ kuto dhammo,</span><br />
</p>
<p id="ja537c57p4">
<span class="m-text m-primary">kiṁ sutena karissasi”.</span><br />
</p>
<p id="ja537c58p1">
<span class="m-text m-primary">“Yo maṁsahetu migavaṁ careyya,</span><br />
</p>
<p id="ja537c58p2">
<span class="m-text m-primary">Yo vā hane purisamattahetu;</span><br />
</p>
<p id="ja537c58p3">
<span class="m-text m-primary">Ubhopi te pecca samā bhavanti,</span><br />
</p>
<p id="ja537c58p4">
<span class="m-text m-primary">Kasmā no adhammikaṁ brūsi maṁ tvaṁ”.</span><br />
</p>
<p id="ja537c59p1">
<span class="m-text m-primary">“Pañca pañca na khā bhakkhā,</span><br />
</p>
<p id="ja537c59p2">
<span class="m-text m-primary">khattiyena pajānatā;</span><br />
</p>
<p id="ja537c59p3">
<span class="m-text m-primary">Abhakkhaṁ rāja bhakkhesi,</span><br />
</p>
<p id="ja537c59p4">
<span class="m-text m-primary">tasmā adhammiko tuvaṁ”.</span><br />
</p>
<p id="ja537c60p1">
<span class="m-text m-primary">“Mutto tuvaṁ porisādassa hatthā,</span><br />
</p>
<p id="ja537c60p2">
<span class="m-text m-primary">Gantvā sakaṁ mandiraṁ kāmakāmī;</span><br />
</p>
<p id="ja537c60p3">
<span class="m-text m-primary">Amittahatthaṁ punarāgatosi,</span><br />
</p>
<p id="ja537c60p4">
<span class="m-text m-primary">Na khattadhamme kusalosi rāja”.</span><br />
</p>
<p id="ja537c61p1">
<span class="m-text m-primary">“Ye khattadhamme kusalā bhavanti,</span><br />
</p>
<p id="ja537c61p2">
<span class="m-text m-primary">Pāyena te nerayikā bhavanti;</span><br />
</p>
<p id="ja537c61p3">
<span class="m-text m-primary">Tasmā ahaṁ khattadhammaṁ pahāya,</span><br />
</p>
<p id="ja537c61p4">
<span class="m-text m-primary">Saccānurakkhī punarāgatosmi;</span><br />
</p>
<p id="ja537c61p5">
<span class="m-text m-primary">Yajassu yaññaṁ khāda maṁ porisāda”.</span><br />
</p>
<p id="ja537c62p1">
<span class="m-text m-primary">“Pāsādavāsā pathavīgavāssā,</span><br />
</p>
<p id="ja537c62p2">
<span class="m-text m-primary">Kāmitthiyo kāsikacandanañca;</span><br />
</p>
<p id="ja537c62p3">
<span class="m-text m-primary">Sabbaṁ tahiṁ labhasi sāmitāya,</span><br />
</p>
<p id="ja537c62p4">
<span class="m-text m-primary">Saccena kiṁ passasi ānisaṁsaṁ”.</span><br />
</p>
<p id="ja537c63p1">
<span class="m-text m-primary">“Ye kecime atthi rasā pathabyā,</span><br />
</p>
<p id="ja537c63p2">
<span class="m-text m-primary">Saccaṁ tesaṁ sādhutaraṁ rasānaṁ;</span><br />
</p>
<p id="ja537c63p3">
<span class="m-text m-primary">Sacce ṭhitā samaṇabrāhmaṇā ca,</span><br />
</p>
<p id="ja537c63p4">
<span class="m-text m-primary">Taranti jātimaraṇassa pāraṁ”.</span><br />
</p>
<p id="ja537c64p1">
<span class="m-text m-primary">“Mutto tuvaṁ porisādassa hatthā,</span><br />
</p>
<p id="ja537c64p2">
<span class="m-text m-primary">Gantvā sakaṁ mandiraṁ kāmakāmī;</span><br />
</p>
<p id="ja537c64p3">
<span class="m-text m-primary">Amittahatthaṁ punarāgatosi,</span><br />
</p>
<p id="ja537c64p4">
<span class="m-text m-primary">Na hi nūna te maraṇabhayaṁ janinda;</span><br />
</p>
<p id="ja537c64p5">
<span class="m-text m-primary">Alīnacitto asi saccavādī”.</span><br />
</p>
<p id="ja537c65p1">
<span class="m-text m-primary">“Katā me kalyāṇā anekarūpā,</span><br />
</p>
<p id="ja537c65p2">
<span class="m-text m-primary">Yaññā yiṭṭhā ye vipulā pasatthā;</span><br />
</p>
<p id="ja537c65p3">
<span class="m-text m-primary">Visodhito paralokassa maggo,</span><br />
</p>
<p id="ja537c65p4">
<span class="m-text m-primary">Dhamme ṭhito ko maraṇassa bhāye.</span><br />
</p>
<p id="ja537c66p1">
<span class="m-text m-primary">Katā me kalyāṇā anekarūpā,</span><br />
</p>
<p id="ja537c66p2">
<span class="m-text m-primary">Yaññā yiṭṭhā ye vipulā pasatthā;</span><br />
</p>
<p id="ja537c66p3">
<span class="m-text m-primary">Anānutappaṁ paralokaṁ gamissaṁ,</span><br />
</p>
<p id="ja537c66p4">
<span class="m-text m-primary">Yajassu yaññaṁ ada maṁ porisāda.</span><br />
</p>
<p id="ja537c67p1">
<span class="m-text m-primary">Pitā ca mātā ca upaṭṭhitā me,</span><br />
</p>
<p id="ja537c67p2">
<span class="m-text m-primary">Dhammena me issariyaṁ pasatthaṁ;</span><br />
</p>
<p id="ja537c67p3">
<span class="m-text m-primary">Visodhito paralokassa maggo,</span><br />
</p>
<p id="ja537c67p4">
<span class="m-text m-primary">Dhamme ṭhito ko maraṇassa bhāye.</span><br />
</p>
<p id="ja537c68p1">
<span class="m-text m-primary">Pitā ca mātā ca upaṭṭhitā me,</span><br />
</p>
<p id="ja537c68p2">
<span class="m-text m-primary">Dhammena me issariyaṁ pasatthaṁ;</span><br />
</p>
<p id="ja537c68p3">
<span class="m-text m-primary">Anānutappaṁ paralokaṁ gamissaṁ,</span><br />
</p>
<p id="ja537c68p4">
<span class="m-text m-primary">Yajassu yaññaṁ ada maṁ porisāda.</span><br />
</p>
<p id="ja537c69p1">
<span class="m-text m-primary">Ñātīsu mittesu katā me kārā,</span><br />
</p>
<p id="ja537c69p2">
<span class="m-text m-primary">Dhammena me issariyaṁ pasatthaṁ;</span><br />
</p>
<p id="ja537c69p3">
<span class="m-text m-primary">Visodhito paralokassa maggo,</span><br />
</p>
<p id="ja537c69p4">
<span class="m-text m-primary">Dhamme ṭhito ko maraṇassa bhāye.</span><br />
</p>
<p id="ja537c70p1">
<span class="m-text m-primary">Ñātīsu mittesu katā me kārā,</span><br />
</p>
<p id="ja537c70p2">
<span class="m-text m-primary">Dhammena me issariyaṁ pasatthaṁ;</span><br />
</p>
<p id="ja537c70p3">
<span class="m-text m-primary">Anānutappaṁ paralokaṁ gamissaṁ,</span><br />
</p>
<p id="ja537c70p4">
<span class="m-text m-primary">Yajassu yaññaṁ ada maṁ porisāda.</span><br />
</p>
<p id="ja537c71p1">
<span class="m-text m-primary">Dinnaṁ me dānaṁ bahudhā bahūnaṁ,</span><br />
</p>
<p id="ja537c71p2">
<span class="m-text m-primary">Santappitā samaṇabrāhmaṇā ca;</span><br />
</p>
<p id="ja537c71p3">
<span class="m-text m-primary">Visodhito paralokassa maggo,</span><br />
</p>
<p id="ja537c71p4">
<span class="m-text m-primary">Dhamme ṭhito ko maraṇassa bhāye.</span><br />
</p>
<p id="ja537c72p1">
<span class="m-text m-primary">Dinnaṁ me dānaṁ bahudhā bahūnaṁ,</span><br />
</p>
<p id="ja537c72p2">
<span class="m-text m-primary">Santappitā samaṇabrāhmaṇā ca;</span><br />
</p>
<p id="ja537c72p3">
<span class="m-text m-primary">Anānutappaṁ paralokaṁ gamissaṁ,</span><br />
</p>
<p id="ja537c72p4">
<span class="m-text m-primary">Yajassu yaññaṁ ada maṁ porisāda”.</span><br />
</p>
<p id="ja537c73p1">
<span class="m-text m-primary">“Visaṁ pajānaṁ puriso adeyya,</span><br />
</p>
<p id="ja537c73p2">
<span class="m-text m-primary">Āsīvisaṁ jalitamuggatejaṁ;</span><br />
</p>
<p id="ja537c73p3">
<span class="m-text m-primary">Muddhāpi tassa viphaleyya sattadhā,</span><br />
</p>
<p id="ja537c73p4">
<span class="m-text m-primary">Yo tādisaṁ saccavādiṁ adeyya.</span><br />
</p>
<p id="ja537c74p1">
<span class="m-text m-primary">Sutvā dhammaṁ vijānanti,</span><br />
</p>
<p id="ja537c74p2">
<span class="m-text m-primary">Narā kalyāṇapāpakaṁ;</span><br />
</p>
<p id="ja537c74p3">
<span class="m-text m-primary">Api gāthā suṇitvāna,</span><br />
</p>
<p id="ja537c74p4">
<span class="m-text m-primary">Dhamme me ramate mano”.</span><br />
</p>
<p id="ja537c75p1">
<span class="m-text m-primary">“Sakideva mahārāja,</span><br />
</p>
<p id="ja537c75p2">
<span class="m-text m-primary">sabbhi hoti samāgamo;</span><br />
</p>
<p id="ja537c75p3">
<span class="m-text m-primary">Sā naṁ saṅgati pāleti,</span><br />
</p>
<p id="ja537c75p4">
<span class="m-text m-primary">nāsabbhi bahu saṅgamo.</span><br />
</p>
<p id="ja537c76p1">
<span class="m-text m-primary">Sabbhireva samāsetha,</span><br />
</p>
<p id="ja537c76p2">
<span class="m-text m-primary">sabbhi kubbetha santhavaṁ;</span><br />
</p>
<p id="ja537c76p3">
<span class="m-text m-primary">Sataṁ saddhammamaññāya,</span><br />
</p>
<p id="ja537c76p4">
<span class="m-text m-primary">seyyo hoti na pāpiyo.</span><br />
</p>
<p id="ja537c77p1">
<span class="m-text m-primary">Jīranti ve rājarathā sucittā,</span><br />
</p>
<p id="ja537c77p2">
<span class="m-text m-primary">Atho sarīrampi jaraṁ upeti;</span><br />
</p>
<p id="ja537c77p3">
<span class="m-text m-primary">Satañca dhammo na jaraṁ upeti,</span><br />
</p>
<p id="ja537c77p4">
<span class="m-text m-primary">Santo have sabbhi pavedayanti.</span><br />
</p>
<p id="ja537c78p1">
<span class="m-text m-primary">Nabhañca dūre pathavī ca dūre,</span><br />
</p>
<p id="ja537c78p2">
<span class="m-text m-primary">Pāraṁ samuddassa tadāhu dūre;</span><br />
</p>
<p id="ja537c78p3">
<span class="m-text m-primary">Tato have dūrataraṁ vadanti,</span><br />
</p>
<p id="ja537c78p4">
<span class="m-text m-primary">Satañca dhammo asatañca rāja”.</span><br />
</p>
<p id="ja537c79p1">
<span class="m-text m-primary">“Gāthā imā atthavatī subyañjanā,</span><br />
</p>
<p id="ja537c79p2">
<span class="m-text m-primary">Subhāsitā tuyha janinda sutvā;</span><br />
</p>
<p id="ja537c79p3">
<span class="m-text m-primary">Ānandi vitto sumano patīto,</span><br />
</p>
<p id="ja537c79p4">
<span class="m-text m-primary">Cattāri te samma vare dadāmi”.</span><br />
</p>
<p id="ja537c80p1">
<span class="m-text m-primary">“Yo nattano maraṇaṁ bujjhasi tuvaṁ,</span><br />
</p>
<p id="ja537c80p2">
<span class="m-text m-primary">Hitāhitaṁ vinipātañca saggaṁ;</span><br />
</p>
<p id="ja537c80p3">
<span class="m-text m-primary">Giddho rase duccarite niviṭṭho,</span><br />
</p>
<p id="ja537c80p4">
<span class="m-text m-primary">Kiṁ tvaṁ varaṁ dassasi pāpadhamma.</span><br />
</p>
<p id="ja537c81p1">
<span class="m-text m-primary">Ahañca taṁ dehi varanti vajjaṁ,</span><br />
</p>
<p id="ja537c81p2">
<span class="m-text m-primary">Tvañcāpi datvāna avākareyya;</span><br />
</p>
<p id="ja537c81p3">
<span class="m-text m-primary">Sandiṭṭhikaṁ kalahamimaṁ vivādaṁ,</span><br />
</p>
<p id="ja537c81p4">
<span class="m-text m-primary">Ko paṇḍito jānamupabbajeyya”.</span><br />
</p>
<p id="ja537c82p1">
<span class="m-text m-primary">“Na taṁ varaṁ arahati jantu dātuṁ,</span><br />
</p>
<p id="ja537c82p2">
<span class="m-text m-primary">Yaṁ vāpi datvāna avākareyya;</span><br />
</p>
<p id="ja537c82p3">
<span class="m-text m-primary">Varassu samma avikampamāno,</span><br />
</p>
<p id="ja537c82p4">
<span class="m-text m-primary">Pāṇaṁ cajitvānapi dassameva”.</span><br />
</p>
<p id="ja537c83p1">
<span class="m-text m-primary">“Ariyassa ariyena sameti sakhyaṁ,</span><br />
</p>
<p id="ja537c83p2">
<span class="m-text m-primary">Paññassa paññāṇavatā sameti;</span><br />
</p>
<p id="ja537c83p3">
<span class="m-text m-primary">Passeyya taṁ vassasataṁ arogaṁ,</span><br />
</p>
<p id="ja537c83p4">
<span class="m-text m-primary">Etaṁ varānaṁ paṭhamaṁ varāmi”.</span><br />
</p>
<p id="ja537c84p1">
<span class="m-text m-primary">“Ariyassa ariyena sameti sakhyaṁ,</span><br />
</p>
<p id="ja537c84p2">
<span class="m-text m-primary">Paññassa paññāṇavatā sameti;</span><br />
</p>
<p id="ja537c84p3">
<span class="m-text m-primary">Passāsi maṁ vassasataṁ arogaṁ,</span><br />
</p>
<p id="ja537c84p4">
<span class="m-text m-primary">Etaṁ varānaṁ paṭhamaṁ dadāmi”.</span><br />
</p>
<p id="ja537c85p1">
<span class="m-text m-primary">“Ye khattiyāse idha bhūmipālā,</span><br />
</p>
<p id="ja537c85p2">
<span class="m-text m-primary">Muddhābhisittā katanāmadheyyā;</span><br />
</p>
<p id="ja537c85p3">
<span class="m-text m-primary">Na tādise bhūmipatī adesi,</span><br />
</p>
<p id="ja537c85p4">
<span class="m-text m-primary">Etaṁ varānaṁ dutiyaṁ varāmi”.</span><br />
</p>
<p id="ja537c86p1">
<span class="m-text m-primary">“Ye khattiyāse idha bhūmipālā,</span><br />
</p>
<p id="ja537c86p2">
<span class="m-text m-primary">Muddhābhisittā katanāmadheyyā;</span><br />
</p>
<p id="ja537c86p3">
<span class="m-text m-primary">Na tādise bhūmipatī ademi,</span><br />
</p>
<p id="ja537c86p4">
<span class="m-text m-primary">Etaṁ varānaṁ dutiyaṁ dadāmi”.</span><br />
</p>
<p id="ja537c87p1">
<span class="m-text m-primary">“Parosataṁ khattiyā te gahitā,</span><br />
</p>
<p id="ja537c87p2">
<span class="m-text m-primary">Talāvutā assumukhā rudantā;</span><br />
</p>
<p id="ja537c87p3">
<span class="m-text m-primary">Sake te raṭṭhe paṭipādayāhi,</span><br />
</p>
<p id="ja537c87p4">
<span class="m-text m-primary">Etaṁ varānaṁ tatiyaṁ varāmi”.</span><br />
</p>
<p id="ja537c88p1">
<span class="m-text m-primary">“Parosataṁ khattiyā me gahitā,</span><br />
</p>
<p id="ja537c88p2">
<span class="m-text m-primary">Talāvutā assumukhā rudantā;</span><br />
</p>
<p id="ja537c88p3">
<span class="m-text m-primary">Sake te raṭṭhe paṭipādayāmi,</span><br />
</p>
<p id="ja537c88p4">
<span class="m-text m-primary">Etaṁ varānaṁ tatiyaṁ dadāmi”.</span><br />
</p>
<p id="ja537c89p1">
<span class="m-text m-primary">“Chiddaṁ te raṭṭhaṁ byathitā bhayā hi,</span><br />
</p>
<p id="ja537c89p2">
<span class="m-text m-primary">Puthū narā leṇamanuppaviṭṭhā;</span><br />
</p>
<p id="ja537c89p3">
<span class="m-text m-primary">Manussamaṁsaṁ viramehi rāja,</span><br />
</p>
<p id="ja537c89p4">
<span class="m-text m-primary">Etaṁ varānaṁ catutthaṁ varāmi”.</span><br />
</p>
<p id="ja537c90p1">
<span class="m-text m-primary">“Addhā hi so bhakkho mama manāpo,</span><br />
</p>
<p id="ja537c90p2">
<span class="m-text m-primary">Etassa hetumhi vanaṁ paviṭṭho;</span><br />
</p>
<p id="ja537c90p3">
<span class="m-text m-primary">Sohaṁ kathaṁ etto upārameyyaṁ,</span><br />
</p>
<p id="ja537c90p4">
<span class="m-text m-primary">Aññaṁ varānaṁ catutthaṁ varassu”.</span><br />
</p>
<p id="ja537c91p1">
<span class="m-text m-primary">“Na ve piyaṁ meti janinda tādiso,</span><br />
</p>
<p id="ja537c91p2">
<span class="m-text m-primary">Attaṁ niraṅkacca piyāni sevati;</span><br />
</p>
<p id="ja537c91p3">
<span class="m-text m-primary">Attāva seyyo paramā ca seyyo,</span><br />
</p>
<p id="ja537c91p4">
<span class="m-text m-primary">Labbhā piyā ocitatthena pacchā”.</span><br />
</p>
<p id="ja537c92p1">
<span class="m-text m-primary">“Piyaṁ me mānusaṁ maṁsaṁ,</span><br />
</p>
<p id="ja537c92p2">
<span class="m-text m-primary">Sutasoma vijānahi;</span><br />
</p>
<p id="ja537c92p3">
<span class="m-text m-primary">Namhi sakkā nivāretuṁ,</span><br />
</p>
<p id="ja537c92p4">
<span class="m-text m-primary">Aññaṁ varaṁ samma varassu”.</span><br />
</p>
<p id="ja537c93p1">
<span class="m-text m-primary">“Yo ve piyaṁ meti piyānurakkhī,</span><br />
</p>
<p id="ja537c93p2">
<span class="m-text m-primary">Attaṁ niraṅkacca piyāni sevati;</span><br />
</p>
<p id="ja537c93p3">
<span class="m-text m-primary">Soṇḍova pitvā visamissapānaṁ,</span><br />
</p>
<p id="ja537c93p4">
<span class="m-text m-primary">Teneva so hoti dukkhī parattha.</span><br />
</p>
<p id="ja537c94p1">
<span class="m-text m-primary">Yo cīdha saṅkhāya piyāni hitvā,</span><br />
</p>
<p id="ja537c94p2">
<span class="m-text m-primary">Kicchenapi sevati ariyadhamme;</span><br />
</p>
<p id="ja537c94p3">
<span class="m-text m-primary">Dukkhitova pitvāna yathosadhāni,</span><br />
</p>
<p id="ja537c94p4">
<span class="m-text m-primary">Teneva so hoti sukhī parattha”.</span><br />
</p>
<p id="ja537c95p1">
<span class="m-text m-primary">“Ohāyahaṁ pitaraṁ mātarañca,</span><br />
</p>
<p id="ja537c95p2">
<span class="m-text m-primary">Manāpiye kāmaguṇe ca pañca;</span><br />
</p>
<p id="ja537c95p3">
<span class="m-text m-primary">Etassa hetumhi vanaṁ paviṭṭho,</span><br />
</p>
<p id="ja537c95p4">
<span class="m-text m-primary">Taṁ te varaṁ kinti mahaṁ dadāmi”.</span><br />
</p>
<p id="ja537c96p1">
<span class="m-text m-primary">“Na paṇḍitā diguṇamāhu vākyaṁ,</span><br />
</p>
<p id="ja537c96p2">
<span class="m-text m-primary">Saccappaṭiññāva bhavanti santo;</span><br />
</p>
<p id="ja537c96p3">
<span class="m-text m-primary">Varassu samma iti maṁ avoca,</span><br />
</p>
<p id="ja537c96p4">
<span class="m-text m-primary">Iccabravī tvaṁ na hi te sameti”.</span><br />
</p>
<p id="ja537c97p1">
<span class="m-text m-primary">“Apuññalābhaṁ ayasaṁ akittiṁ,</span><br />
</p>
<p id="ja537c97p2">
<span class="m-text m-primary">Pāpaṁ bahuṁ duccaritaṁ kilesaṁ;</span><br />
</p>
<p id="ja537c97p3">
<span class="m-text m-primary">Manussamaṁsassa kate upāgā,</span><br />
</p>
<p id="ja537c97p4">
<span class="m-text m-primary">Taṁ te varaṁ kinti mahaṁ dadeyyaṁ”.</span><br />
</p>
<p id="ja537c98p1">
<span class="m-text m-primary">“Na taṁ varaṁ arahati jantu dātuṁ,</span><br />
</p>
<p id="ja537c98p2">
<span class="m-text m-primary">Yaṁ vāpi datvāna avākareyya;</span><br />
</p>
<p id="ja537c98p3">
<span class="m-text m-primary">Varassu samma avikampamāno,</span><br />
</p>
<p id="ja537c98p4">
<span class="m-text m-primary">Pāṇaṁ cajitvānapi dassameva.</span><br />
</p>
<p id="ja537c99p1">
<span class="m-text m-primary">Pāṇaṁ cajanti santo nāpi dhammaṁ,</span><br />
</p>
<p id="ja537c99p2">
<span class="m-text m-primary">Saccappaṭiññāva bhavanti santo;</span><br />
</p>
<p id="ja537c99p3">
<span class="m-text m-primary">Datvā varaṁ khippamavākarohi,</span><br />
</p>
<p id="ja537c99p4">
<span class="m-text m-primary">Etena sampajja surājaseṭṭha.</span><br />
</p>
<p id="ja537c100p1">
<span class="m-text m-primary">Caje dhanaṁ aṅgavarassa hetu,</span><br />
</p>
<p id="ja537c100p2">
<span class="m-text m-primary">Aṅgaṁ caje jīvitaṁ rakkhamāno;</span><br />
</p>
<p id="ja537c100p3">
<span class="m-text m-primary">Aṅgaṁ dhanaṁ jīvitañcāpi sabbaṁ,</span><br />
</p>
<p id="ja537c100p4">
<span class="m-text m-primary">Caje naro dhammamanussaranto.</span><br />
</p>
<p id="ja537c101p1">
<span class="m-text m-primary">Yasmā hi dhammaṁ puriso vijaññā,</span><br />
</p>
<p id="ja537c101p2">
<span class="m-text m-primary">Ye cassa kaṅkhaṁ vinayanti santo;</span><br />
</p>
<p id="ja537c101p3">
<span class="m-text m-primary">Taṁ hissa dīpañca parāyaṇañca,</span><br />
</p>
<p id="ja537c101p4">
<span class="m-text m-primary">Na tena mittiṁ jirayetha pañño”.</span><br />
</p>
<p id="ja537c102p1">
<span class="m-text m-primary">“Addhā hi so bhakkho mama manāpo,</span><br />
</p>
<p id="ja537c102p2">
<span class="m-text m-primary">Etassa hetumhi vanaṁ paviṭṭho;</span><br />
</p>
<p id="ja537c102p3">
<span class="m-text m-primary">Sace ca maṁ yācasi etamatthaṁ,</span><br />
</p>
<p id="ja537c102p4">
<span class="m-text m-primary">Etampi te samma varaṁ dadāmi.</span><br />
</p>
<p id="ja537c103p1">
<span class="m-text m-primary">Satthā ca me hosi sakhā ca mesi,</span><br />
</p>
<p id="ja537c103p2">
<span class="m-text m-primary">Vacanampi te samma ahaṁ akāsiṁ;</span><br />
</p>
<p id="ja537c103p3">
<span class="m-text m-primary">Tuvampi me samma karohi vākyaṁ,</span><br />
</p>
<p id="ja537c103p4">
<span class="m-text m-primary">Ubhopi gantvāna pamocayāma”.</span><br />
</p>
<p id="ja537c104p1">
<span class="m-text m-primary">“Satthā ca te homi sakhā ca tyamhi,</span><br />
</p>
<p id="ja537c104p2">
<span class="m-text m-primary">Vacanampi me samma tuvaṁ akāsi;</span><br />
</p>
<p id="ja537c104p3">
<span class="m-text m-primary">Ahampi te samma karomi vākyaṁ,</span><br />
</p>
<p id="ja537c104p4">
<span class="m-text m-primary">Ubhopi gantvāna pamocayāma”.</span><br />
</p>
<p id="ja537c105p1">
<span class="m-text m-primary">“Kammāsapādena viheṭhitattha,</span><br />
</p>
<p id="ja537c105p2">
<span class="m-text m-primary">Talāvutā assumukhā rudantā;</span><br />
</p>
<p id="ja537c105p3">
<span class="m-text m-primary">Na jātu dubbhetha imassa rañño,</span><br />
</p>
<p id="ja537c105p4">
<span class="m-text m-primary">Saccappaṭiññaṁ me paṭissuṇātha”.</span><br />
</p>
<p id="ja537c106p1">
<span class="m-text m-primary">“Kammāsapādena viheṭhitamhā,</span><br />
</p>
<p id="ja537c106p2">
<span class="m-text m-primary">Talāvutā assumukhā rudantā;</span><br />
</p>
<p id="ja537c106p3">
<span class="m-text m-primary">Na jātu dubbhema imassa rañño,</span><br />
</p>
<p id="ja537c106p4">
<span class="m-text m-primary">Saccappaṭiññaṁ te paṭissuṇāma”.</span><br />
</p>
<p id="ja537c107p1">
<span class="m-text m-primary">“Yathā pitā vā atha vāpi mātā,</span><br />
</p>
<p id="ja537c107p2">
<span class="m-text m-primary">Anukampakā atthakāmā pajānaṁ;</span><br />
</p>
<p id="ja537c107p3">
<span class="m-text m-primary">Evameva vo hotu ayañca rājā,</span><br />
</p>
<p id="ja537c107p4">
<span class="m-text m-primary">Tumhe ca vo hotha yatheva puttā”.</span><br />
</p>
<p id="ja537c108p1">
<span class="m-text m-primary">“Yathā pitā vā atha vāpi mātā,</span><br />
</p>
<p id="ja537c108p2">
<span class="m-text m-primary">Anukampakā atthakāmā pajānaṁ;</span><br />
</p>
<p id="ja537c108p3">
<span class="m-text m-primary">Evameva no hotu ayañca rājā,</span><br />
</p>
<p id="ja537c108p4">
<span class="m-text m-primary">Mayampi hessāma yatheva puttā”.</span><br />
</p>
<p id="ja537c109p1">
<span class="m-text m-primary">“Catuppadaṁ sakuṇañcāpi maṁsaṁ,</span><br />
</p>
<p id="ja537c109p2">
<span class="m-text m-primary">Sūdehi randhaṁ sukataṁ suniṭṭhitaṁ;</span><br />
</p>
<p id="ja537c109p3">
<span class="m-text m-primary">Sudhaṁva indo paribhuñjiyāna,</span><br />
</p>
<p id="ja537c109p4">
<span class="m-text m-primary">Hitvā katheko ramasī araññe.</span><br />
</p>
<p id="ja537c110p1">
<span class="m-text m-primary">Tā khattiyā vallivilākamajjhā,</span><br />
</p>
<p id="ja537c110p2">
<span class="m-text m-primary">Alaṅkatā samparivārayitvā;</span><br />
</p>
<p id="ja537c110p3">
<span class="m-text m-primary">Indaṁva devesu pamodayiṁsu,</span><br />
</p>
<p id="ja537c110p4">
<span class="m-text m-primary">Hitvā katheko ramasī araññe.</span><br />
</p>
<p id="ja537c111p1">
<span class="m-text m-primary">Tambūpadhāne bahugoṇakamhi,</span><br />
</p>
<p id="ja537c111p2">
<span class="m-text m-primary">Subhamhi sabbassayanamhi saṅge;</span><br />
</p>
<p id="ja537c111p3">
<span class="m-text m-primary">Seyyassa majjhamhi sukhaṁ sayitvā,</span><br />
</p>
<p id="ja537c111p4">
<span class="m-text m-primary">Hitvā katheko ramasī araññe.</span><br />
</p>
<p id="ja537c112p1">
<span class="m-text m-primary">Pāṇissaraṁ kumbhathūṇaṁ nisīthe,</span><br />
</p>
<p id="ja537c112p2">
<span class="m-text m-primary">Athopi ve nippurisampi tūriyaṁ;</span><br />
</p>
<p id="ja537c112p3">
<span class="m-text m-primary">Bahuṁ sugītañca suvāditañca,</span><br />
</p>
<p id="ja537c112p4">
<span class="m-text m-primary">Hitvā katheko ramasī araññe.</span><br />
</p>
<p id="ja537c113p1">
<span class="m-text m-primary">Uyyānasampannaṁ pahūtamālyaṁ,</span><br />
</p>
<p id="ja537c113p2">
<span class="m-text m-primary">Migājinūpetapuraṁ surammaṁ;</span><br />
</p>
<p id="ja537c113p3">
<span class="m-text m-primary">Hayehi nāgehi rathehupetaṁ,</span><br />
</p>
<p id="ja537c113p4">
<span class="m-text m-primary">Hitvā katheko ramasī araññe”.</span><br />
</p>
<p id="ja537c114p1">
<span class="m-text m-primary">“Kāḷapakkhe yathā cando,</span><br />
</p>
<p id="ja537c114p2">
<span class="m-text m-primary">hāyateva suve suve;</span><br />
</p>
<p id="ja537c114p3">
<span class="m-text m-primary">Kāḷapakkhūpamo rāja,</span><br />
</p>
<p id="ja537c114p4">
<span class="m-text m-primary">asataṁ hoti samāgamo.</span><br />
</p>
<p id="ja537c115p1">
<span class="m-text m-primary">Yathāhaṁ rasakamāgamma,</span><br />
</p>
<p id="ja537c115p2">
<span class="m-text m-primary">sūdaṁ kāpurisādhamaṁ;</span><br />
</p>
<p id="ja537c115p3">
<span class="m-text m-primary">Akāsiṁ pāpakaṁ kammaṁ,</span><br />
</p>
<p id="ja537c115p4">
<span class="m-text m-primary">yena gacchāmi duggatiṁ.</span><br />
</p>
<p id="ja537c116p1">
<span class="m-text m-primary">Sukkapakkhe yathā cando,</span><br />
</p>
<p id="ja537c116p2">
<span class="m-text m-primary">vaḍḍhateva suve suve;</span><br />
</p>
<p id="ja537c116p3">
<span class="m-text m-primary">Sukkapakkhūpamo rāja,</span><br />
</p>
<p id="ja537c116p4">
<span class="m-text m-primary">sataṁ hoti samāgamo.</span><br />
</p>
<p id="ja537c117p1">
<span class="m-text m-primary">Yathāhaṁ tuvamāgamma,</span><br />
</p>
<p id="ja537c117p2">
<span class="m-text m-primary">sutasoma vijānahi;</span><br />
</p>
<p id="ja537c117p3">
<span class="m-text m-primary">Kāhāmi kusalaṁ kammaṁ,</span><br />
</p>
<p id="ja537c117p4">
<span class="m-text m-primary">yena gacchāmi suggatiṁ.</span><br />
</p>
<p id="ja537c118p1">
<span class="m-text m-primary">Thale yathā vāri janinda vuṭṭhaṁ,</span><br />
</p>
<p id="ja537c118p2">
<span class="m-text m-primary">Anaddhaneyyaṁ na ciraṭṭhitīkaṁ;</span><br />
</p>
<p id="ja537c118p3">
<span class="m-text m-primary">Evampi hoti asataṁ samāgamo,</span><br />
</p>
<p id="ja537c118p4">
<span class="m-text m-primary">Anaddhaneyyo udakaṁ thaleva.</span><br />
</p>
<p id="ja537c119p1">
<span class="m-text m-primary">Sare yathā vāri janinda vuṭṭhaṁ,</span><br />
</p>
<p id="ja537c119p2">
<span class="m-text m-primary">Ciraṭṭhitīkaṁ naravīraseṭṭha;</span><br />
</p>
<p id="ja537c119p3">
<span class="m-text m-primary">Evampi ve hoti sataṁ samāgamo,</span><br />
</p>
<p id="ja537c119p4">
<span class="m-text m-primary">Ciraṭṭhitīko udakaṁ sareva.</span><br />
</p>
<p id="ja537c120p1">
<span class="m-text m-primary">Abyāyiko hoti sataṁ samāgamo,</span><br />
</p>
<p id="ja537c120p2">
<span class="m-text m-primary">Yāvampi tiṭṭheyya tatheva hoti;</span><br />
</p>
<p id="ja537c120p3">
<span class="m-text m-primary">Khippañhi veti asataṁ samāgamo,</span><br />
</p>
<p id="ja537c120p4">
<span class="m-text m-primary">Tasmā sataṁ dhammo asabbhi ārakā”.</span><br />
</p>
<p id="ja537c121p1">
<span class="m-text m-primary">“Na so rājā yo ajeyyaṁ jināti,</span><br />
</p>
<p id="ja537c121p2">
<span class="m-text m-primary">Na so sakhā yo sakhāraṁ jināti;</span><br />
</p>
<p id="ja537c121p3">
<span class="m-text m-primary">Na sā bhariyā yā patino na vibheti,</span><br />
</p>
<p id="ja537c121p4">
<span class="m-text m-primary">Na te puttā ye na bharanti jiṇṇaṁ.</span><br />
</p>
<p id="ja537c122p1">
<span class="m-text m-primary">Na sā sabhā yattha na santi santo,</span><br />
</p>
<p id="ja537c122p2">
<span class="m-text m-primary">Na te santo ye na bhaṇanti dhammaṁ;</span><br />
</p>
<p id="ja537c122p3">
<span class="m-text m-primary">Rāgañca dosañca pahāya mohaṁ,</span><br />
</p>
<p id="ja537c122p4">
<span class="m-text m-primary">Dhammaṁ bhaṇantāva bhavanti santo.</span><br />
</p>
<p id="ja537c123p1">
<span class="m-text m-primary">Nābhāsamānaṁ jānanti,</span><br />
</p>
<p id="ja537c123p2">
<span class="m-text m-primary">missaṁ bālehi paṇḍitaṁ;</span><br />
</p>
<p id="ja537c123p3">
<span class="m-text m-primary">Bhāsamānañca jānanti,</span><br />
</p>
<p id="ja537c123p4">
<span class="m-text m-primary">desentaṁ amataṁ padaṁ.</span><br />
</p>
<p id="ja537c124p1">
<span class="m-text m-primary">Bhāsaye jotaye dhammaṁ,</span><br />
</p>
<p id="ja537c124p2">
<span class="m-text m-primary">Paggaṇhe isinaṁ dhajaṁ;</span><br />
</p>
<p id="ja537c124p3">
<span class="m-text m-primary">Subhāsitaddhajā isayo,</span><br />
</p>
<p id="ja537c124p4">
<span class="m-text m-primary">Dhammo hi isinaṁ dhajo”ti.</span><br />
</p>
<p id="ja537c125p1">
<span class="m-text m-primary">Mahāsutasomajātakaṁ pañcamaṁ.</span><br />
</p>
<p id="ja537c126p1">
<span class="m-text m-primary">Asītinipātaṁ niṭṭhitaṁ.</span><br />
</p>
<p id="ja537c127p1">
<span class="m-text m-primary">Tassuddānaṁ</span><br />
</p>
<p id="ja537c128p1">
<span class="m-text m-primary">Sumukho pana haṁsavaro ca mahā,</span><br />
</p>
<p id="ja537c128p2">
<span class="m-text m-primary">Sudhabhojaniko ca paro pavaro;</span><br />
</p>
<p id="ja537c128p3">
<span class="m-text m-primary">Sakuṇāladijādhipativhayano,</span><br />
</p>
<p id="ja537c128p4">
<span class="m-text m-primary">Sutasomavaruttamasavhayanoti.</span><br />
</p>
</section>
</section>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
      </div>
      <div class="m-clearfix-t"></div>
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
        <h3><a href="https://www.theravadan.org/pages/about">About</a></h3>
        <ul>
        </ul>
      </div>
    </div>
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>