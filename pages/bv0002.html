<!DOCTYPE html>
<html lang="en">
<head>
  <meta charset="UTF-8" />
  <title>sutta &raquo; kn &raquo; bv &raquo; Buddhavaṁsa | Theravadan</title>
  <link rel="stylesheet" href="https://theravadan.org/static/JetBrains-Mono.css" />
  <link rel="stylesheet" href="https://theravadan.org/static/m-dark-mod.css" />
  <link rel="stylesheet" href="https://theravadan.org/static/authorcolors.css" />
  <link rel="icon" href="https://theravadan.org/images/favicon.jpeg" type="image/jpeg" />
  <link rel="canonical" href="https://theravadan.org/pages/bv0002.html" />
  <meta name="viewport" content="width=device-width, initial-scale=1.0" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://theravadan.org/pages/sutta-index.html">sutta</a> &raquo;
            <a href="https://theravadan.org/pages/sutta-kn-index.html">kn</a> &raquo;
            <a href="https://theravadan.org/pages/sutta-kn-bv-index.html">bv</a> &raquo;
          </span>
          Buddhavaṁsa
        </h1>
<!-- content -->
<div class="m-row">
<div class="m-col-t-6 m-text-left">
<a href="https://theravadan.org/pages/bv0001.html">Previous</a></div>
<div class="m-col-t-6 m-text-right">
<a href="https://theravadan.org/pages/bv0003.html">Next</a></div>
</div>
<section id="sumedhapatthanakatha">
<span id="bv2c0p2"></span><h2><span class="pali m-text">2 Sumedhapatthanākathā</span></h2>
<p id="bv2c1p1">
<span class="pali m-text">“Kappe ca satasahasse,</span><br />
</p>
<p id="bv2c1p2">
<span class="pali m-text">caturo ca asaṅkhiye;</span><br />
</p>
<p id="bv2c1p3">
<span class="pali m-text">Amaraṁ nāma nagaraṁ,</span><br />
</p>
<p id="bv2c1p4">
<span class="pali m-text">dassaneyyaṁ manoramaṁ.</span><br />
</p>
<p id="bv2c2p1">
<span class="pali m-text">Dasahi saddehi avivittaṁ,</span><br />
</p>
<p id="bv2c2p2">
<span class="pali m-text">Annapānasamāyutaṁ;</span><br />
</p>
<p id="bv2c2p3">
<span class="pali m-text">Hatthisaddaṁ assasaddaṁ,</span><br />
</p>
<p id="bv2c2p4">
<span class="pali m-text">Bherisaṅkharathāni ca;</span><br />
</p>
<p id="bv2c2p5">
<span class="pali m-text">Khādatha pivatha ceva,</span><br />
</p>
<p id="bv2c2p6">
<span class="pali m-text">Annapānena ghositaṁ.</span><br />
</p>
<p id="bv2c3p1">
<span class="pali m-text">Nagaraṁ sabbaṅgasampannaṁ,</span><br />
</p>
<p id="bv2c3p2">
<span class="pali m-text">sabbakammamupāgataṁ;</span><br />
</p>
<p id="bv2c3p3">
<span class="pali m-text">Sattaratanasampannaṁ,</span><br />
</p>
<p id="bv2c3p4">
<span class="pali m-text">nānājanasamākulaṁ;</span><br />
</p>
<p id="bv2c3p5">
<span class="pali m-text">Samiddhaṁ devanagaraṁva,</span><br />
</p>
<p id="bv2c3p6">
<span class="pali m-text">āvāsaṁ puññakamminaṁ.</span><br />
</p>
<p id="bv2c4p1">
<span class="pali m-text">Nagare amaravatiyā,</span><br />
</p>
<p id="bv2c4p2">
<span class="pali m-text">sumedho nāma brāhmaṇo;</span><br />
</p>
<p id="bv2c4p3">
<span class="pali m-text">Anekakoṭisannicayo,</span><br />
</p>
<p id="bv2c4p4">
<span class="pali m-text">pahūtadhanadhaññavā.</span><br />
</p>
<p id="bv2c5p1">
<span class="pali m-text">Ajjhāyako mantadharo,</span><br />
</p>
<p id="bv2c5p2">
<span class="pali m-text">tiṇṇaṁ vedāna pāragū;</span><br />
</p>
<p id="bv2c5p3">
<span class="pali m-text">Lakkhaṇe itihāse ca,</span><br />
</p>
<p id="bv2c5p4">
<span class="pali m-text">sadhamme pāramiṁ gato.</span><br />
</p>
<p id="bv2c6p1">
<span class="pali m-text">Rahogato nisīditvā,</span><br />
</p>
<p id="bv2c6p2">
<span class="pali m-text">evaṁ cintesahaṁ tadā;</span><br />
</p>
<p id="bv2c6p3">
<span class="pali m-text">‘Dukkho punabbhavo nāma,</span><br />
</p>
<p id="bv2c6p4">
<span class="pali m-text">sarīrassa ca bhedanaṁ.</span><br />
</p>
<p id="bv2c7p1">
<span class="pali m-text">Jātidhammo jarādhammo,</span><br />
</p>
<p id="bv2c7p2">
<span class="pali m-text">Byādhidhammo sahaṁ tadā;</span><br />
</p>
<p id="bv2c7p3">
<span class="pali m-text">Ajaraṁ amataṁ khemaṁ,</span><br />
</p>
<p id="bv2c7p4">
<span class="pali m-text">Pariyesissāmi nibbutiṁ.</span><br />
</p>
<p id="bv2c8p1">
<span class="pali m-text">Yaṁnūnimaṁ pūtikāyaṁ,</span><br />
</p>
<p id="bv2c8p2">
<span class="pali m-text">nānākuṇapapūritaṁ;</span><br />
</p>
<p id="bv2c8p3">
<span class="pali m-text">Chaḍḍayitvāna gaccheyyaṁ,</span><br />
</p>
<p id="bv2c8p4">
<span class="pali m-text">anapekkho anatthiko.</span><br />
</p>
<p id="bv2c9p1">
<span class="pali m-text">Atthi hehiti so maggo,</span><br />
</p>
<p id="bv2c9p2">
<span class="pali m-text">na so sakkā na hetuye;</span><br />
</p>
<p id="bv2c9p3">
<span class="pali m-text">Pariyesissāmi taṁ maggaṁ,</span><br />
</p>
<p id="bv2c9p4">
<span class="pali m-text">bhavato parimuttiyā.</span><br />
</p>
<p id="bv2c10p1">
<span class="pali m-text">Yathāpi dukkhe vijjante,</span><br />
</p>
<p id="bv2c10p2">
<span class="pali m-text">sukhaṁ nāmapi vijjati;</span><br />
</p>
<p id="bv2c10p3">
<span class="pali m-text">Evaṁ bhave vijjamāne,</span><br />
</p>
<p id="bv2c10p4">
<span class="pali m-text">vibhavopi icchitabbako.</span><br />
</p>
<p id="bv2c11p1">
<span class="pali m-text">Yathāpi uṇhe vijjante,</span><br />
</p>
<p id="bv2c11p2">
<span class="pali m-text">aparaṁ vijjati sītalaṁ;</span><br />
</p>
<p id="bv2c11p3">
<span class="pali m-text">Evaṁ tividhaggi vijjante,</span><br />
</p>
<p id="bv2c11p4">
<span class="pali m-text">nibbānaṁ icchitabbakaṁ.</span><br />
</p>
<p id="bv2c12p1">
<span class="pali m-text">Yathāpi pāpe vijjante,</span><br />
</p>
<p id="bv2c12p2">
<span class="pali m-text">kalyāṇamapi vijjati;</span><br />
</p>
<p id="bv2c12p3">
<span class="pali m-text">Evamevaṁ jāti vijjante,</span><br />
</p>
<p id="bv2c12p4">
<span class="pali m-text">ajātipicchitabbakaṁ.</span><br />
</p>
<p id="bv2c13p1">
<span class="pali m-text">Yathā gūthagato puriso,</span><br />
</p>
<p id="bv2c13p2">
<span class="pali m-text">taḷākaṁ disvāna pūritaṁ;</span><br />
</p>
<p id="bv2c13p3">
<span class="pali m-text">Na gavesati taṁ taḷākaṁ,</span><br />
</p>
<p id="bv2c13p4">
<span class="pali m-text">na doso taḷākassa so.</span><br />
</p>
<p id="bv2c14p1">
<span class="pali m-text">Evaṁ kilesamaladhovaṁ,</span><br />
</p>
<p id="bv2c14p2">
<span class="pali m-text">vijjante amatantaḷe;</span><br />
</p>
<p id="bv2c14p3">
<span class="pali m-text">Na gavesati taṁ taḷākaṁ,</span><br />
</p>
<p id="bv2c14p4">
<span class="pali m-text">na doso amatantaḷe.</span><br />
</p>
<p id="bv2c15p1">
<span class="pali m-text">Yathā arīhi pariruddho,</span><br />
</p>
<p id="bv2c15p2">
<span class="pali m-text">vijjante gamanampathe;</span><br />
</p>
<p id="bv2c15p3">
<span class="pali m-text">Na palāyati so puriso,</span><br />
</p>
<p id="bv2c15p4">
<span class="pali m-text">na doso añjasassa so.</span><br />
</p>
<p id="bv2c16p1">
<span class="pali m-text">Evaṁ kilesapariruddho,</span><br />
</p>
<p id="bv2c16p2">
<span class="pali m-text">vijjamāne sive pathe;</span><br />
</p>
<p id="bv2c16p3">
<span class="pali m-text">Na gavesati taṁ maggaṁ,</span><br />
</p>
<p id="bv2c16p4">
<span class="pali m-text">na doso sivamañjase.</span><br />
</p>
<p id="bv2c17p1">
<span class="pali m-text">Yathāpi byādhito puriso,</span><br />
</p>
<p id="bv2c17p2">
<span class="pali m-text">vijjamāne tikicchake;</span><br />
</p>
<p id="bv2c17p3">
<span class="pali m-text">Na tikicchāpeti taṁ byādhiṁ,</span><br />
</p>
<p id="bv2c17p4">
<span class="pali m-text">na doso so tikicchake.</span><br />
</p>
<p id="bv2c18p1">
<span class="pali m-text">Evaṁ kilesabyādhīhi,</span><br />
</p>
<p id="bv2c18p2">
<span class="pali m-text">Dukkhito paripīḷito;</span><br />
</p>
<p id="bv2c18p3">
<span class="pali m-text">Na gavesati taṁ ācariyaṁ,</span><br />
</p>
<p id="bv2c18p4">
<span class="pali m-text">Na doso so vināyake.</span><br />
</p>
<p id="bv2c19p1">
<span class="pali m-text">Yathāpi kuṇapaṁ puriso,</span><br />
</p>
<p id="bv2c19p2">
<span class="pali m-text">kaṇṭhe baddhaṁ jigucchiya;</span><br />
</p>
<p id="bv2c19p3">
<span class="pali m-text">Mocayitvāna gaccheyya,</span><br />
</p>
<p id="bv2c19p4">
<span class="pali m-text">sukhī serī sayaṁvasī.</span><br />
</p>
<p id="bv2c20p1">
<span class="pali m-text">Tathevimaṁ pūtikāyaṁ,</span><br />
</p>
<p id="bv2c20p2">
<span class="pali m-text">nānākuṇapasañcayaṁ;</span><br />
</p>
<p id="bv2c20p3">
<span class="pali m-text">Chaḍḍayitvāna gaccheyyaṁ,</span><br />
</p>
<p id="bv2c20p4">
<span class="pali m-text">anapekkho anatthiko.</span><br />
</p>
<p id="bv2c21p1">
<span class="pali m-text">Yathā uccāraṭṭhānamhi,</span><br />
</p>
<p id="bv2c21p2">
<span class="pali m-text">karīsaṁ naranāriyo;</span><br />
</p>
<p id="bv2c21p3">
<span class="pali m-text">Chaḍḍayitvāna gacchanti,</span><br />
</p>
<p id="bv2c21p4">
<span class="pali m-text">anapekkhā anatthikā.</span><br />
</p>
<p id="bv2c22p1">
<span class="pali m-text">Evamevāhaṁ imaṁ kāyaṁ,</span><br />
</p>
<p id="bv2c22p2">
<span class="pali m-text">nānākuṇapapūritaṁ;</span><br />
</p>
<p id="bv2c22p3">
<span class="pali m-text">Chaḍḍayitvāna gacchissaṁ,</span><br />
</p>
<p id="bv2c22p4">
<span class="pali m-text">vaccaṁ katvā yathā kuṭiṁ.</span><br />
</p>
<p id="bv2c23p1">
<span class="pali m-text">Yathāpi jajjaraṁ nāvaṁ,</span><br />
</p>
<p id="bv2c23p2">
<span class="pali m-text">paluggaṁ udagāhiniṁ;</span><br />
</p>
<p id="bv2c23p3">
<span class="pali m-text">Sāmī chaḍḍetvā gacchanti,</span><br />
</p>
<p id="bv2c23p4">
<span class="pali m-text">anapekkhā anatthikā.</span><br />
</p>
<p id="bv2c24p1">
<span class="pali m-text">Evamevāhaṁ imaṁ kāyaṁ,</span><br />
</p>
<p id="bv2c24p2">
<span class="pali m-text">navacchiddaṁ dhuvassavaṁ;</span><br />
</p>
<p id="bv2c24p3">
<span class="pali m-text">Chaḍḍayitvāna gacchissaṁ,</span><br />
</p>
<p id="bv2c24p4">
<span class="pali m-text">jiṇṇanāvaṁva sāmikā.</span><br />
</p>
<p id="bv2c25p1">
<span class="pali m-text">Yathāpi puriso corehi,</span><br />
</p>
<p id="bv2c25p2">
<span class="pali m-text">gacchanto bhaṇḍamādiya;</span><br />
</p>
<p id="bv2c25p3">
<span class="pali m-text">Bhaṇḍacchedabhayaṁ disvā,</span><br />
</p>
<p id="bv2c25p4">
<span class="pali m-text">chaḍḍayitvāna gacchati.</span><br />
</p>
<p id="bv2c26p1">
<span class="pali m-text">Evamevaṁ ayaṁ kāyo,</span><br />
</p>
<p id="bv2c26p2">
<span class="pali m-text">mahācorasamo viya;</span><br />
</p>
<p id="bv2c26p3">
<span class="pali m-text">Pahāyimaṁ gamissāmi,</span><br />
</p>
<p id="bv2c26p4">
<span class="pali m-text">kusalacchedanā bhayā’.</span><br />
</p>
<p id="bv2c27p1">
<span class="pali m-text">Evāhaṁ cintayitvāna,</span><br />
</p>
<p id="bv2c27p2">
<span class="pali m-text">nekakoṭisataṁ dhanaṁ;</span><br />
</p>
<p id="bv2c27p3">
<span class="pali m-text">Nāthānāthānaṁ datvāna,</span><br />
</p>
<p id="bv2c27p4">
<span class="pali m-text">himavantamupāgamiṁ.</span><br />
</p>
<p id="bv2c28p1">
<span class="pali m-text">Himavantassāvidūre,</span><br />
</p>
<p id="bv2c28p2">
<span class="pali m-text">dhammiko nāma pabbato;</span><br />
</p>
<p id="bv2c28p3">
<span class="pali m-text">Assamo sukato mayhaṁ,</span><br />
</p>
<p id="bv2c28p4">
<span class="pali m-text">paṇṇasālā sumāpitā.</span><br />
</p>
<p id="bv2c29p1">
<span class="pali m-text">Caṅkamaṁ tattha māpesiṁ,</span><br />
</p>
<p id="bv2c29p2">
<span class="pali m-text">pañcadosavivajjitaṁ;</span><br />
</p>
<p id="bv2c29p3">
<span class="pali m-text">Aṭṭhaguṇasamupetaṁ,</span><br />
</p>
<p id="bv2c29p4">
<span class="pali m-text">abhiññābalamāhariṁ.</span><br />
</p>
<p id="bv2c30p1">
<span class="pali m-text">Sāṭakaṁ pajahiṁ tattha,</span><br />
</p>
<p id="bv2c30p2">
<span class="pali m-text">navadosamupāgataṁ;</span><br />
</p>
<p id="bv2c30p3">
<span class="pali m-text">Vākacīraṁ nivāsesiṁ,</span><br />
</p>
<p id="bv2c30p4">
<span class="pali m-text">dvādasaguṇamupāgataṁ.</span><br />
</p>
<p id="bv2c31p1">
<span class="pali m-text">Aṭṭhadosasamākiṇṇaṁ,</span><br />
</p>
<p id="bv2c31p2">
<span class="pali m-text">pajahiṁ paṇṇasālakaṁ;</span><br />
</p>
<p id="bv2c31p3">
<span class="pali m-text">Upāgamiṁ rukkhamūlaṁ,</span><br />
</p>
<p id="bv2c31p4">
<span class="pali m-text">guṇe dasahupāgataṁ.</span><br />
</p>
<p id="bv2c32p1">
<span class="pali m-text">Vāpitaṁ ropitaṁ dhaññaṁ,</span><br />
</p>
<p id="bv2c32p2">
<span class="pali m-text">pajahiṁ niravasesato;</span><br />
</p>
<p id="bv2c32p3">
<span class="pali m-text">Anekaguṇasampannaṁ,</span><br />
</p>
<p id="bv2c32p4">
<span class="pali m-text">pavattaphalamādiyiṁ.</span><br />
</p>
<p id="bv2c33p1">
<span class="pali m-text">Tatthappadhānaṁ padahiṁ,</span><br />
</p>
<p id="bv2c33p2">
<span class="pali m-text">nisajjaṭṭhānacaṅkame;</span><br />
</p>
<p id="bv2c33p3">
<span class="pali m-text">Abbhantaramhi sattāhe,</span><br />
</p>
<p id="bv2c33p4">
<span class="pali m-text">abhiññābalapāpuṇiṁ.</span><br />
</p>
<p id="bv2c34p1">
<span class="pali m-text">Evaṁ me siddhippattassa,</span><br />
</p>
<p id="bv2c34p2">
<span class="pali m-text">vasībhūtassa sāsane;</span><br />
</p>
<p id="bv2c34p3">
<span class="pali m-text">Dīpaṅkaro nāma jino,</span><br />
</p>
<p id="bv2c34p4">
<span class="pali m-text">uppajji lokanāyako.</span><br />
</p>
<p id="bv2c35p1">
<span class="pali m-text">Uppajjante ca jāyante,</span><br />
</p>
<p id="bv2c35p2">
<span class="pali m-text">bujjhante dhammadesane;</span><br />
</p>
<p id="bv2c35p3">
<span class="pali m-text">Caturo nimitte nāddasaṁ,</span><br />
</p>
<p id="bv2c35p4">
<span class="pali m-text">jhānaratisamappito.</span><br />
</p>
<p id="bv2c36p1">
<span class="pali m-text">Paccantadesavisaye,</span><br />
</p>
<p id="bv2c36p2">
<span class="pali m-text">nimantetvā tathāgataṁ;</span><br />
</p>
<p id="bv2c36p3">
<span class="pali m-text">Tassa āgamanaṁ maggaṁ,</span><br />
</p>
<p id="bv2c36p4">
<span class="pali m-text">sodhenti tuṭṭhamānasā.</span><br />
</p>
<p id="bv2c37p1">
<span class="pali m-text">Ahaṁ tena samayena,</span><br />
</p>
<p id="bv2c37p2">
<span class="pali m-text">nikkhamitvā sakassamā;</span><br />
</p>
<p id="bv2c37p3">
<span class="pali m-text">Dhunanto vākacīrāni,</span><br />
</p>
<p id="bv2c37p4">
<span class="pali m-text">gacchāmi ambare tadā.</span><br />
</p>
<p id="bv2c38p1">
<span class="pali m-text">Vedajātaṁ janaṁ disvā,</span><br />
</p>
<p id="bv2c38p2">
<span class="pali m-text">tuṭṭhahaṭṭhaṁ pamoditaṁ;</span><br />
</p>
<p id="bv2c38p3">
<span class="pali m-text">Orohitvāna gaganā,</span><br />
</p>
<p id="bv2c38p4">
<span class="pali m-text">manusse pucchi tāvade.</span><br />
</p>
<p id="bv2c39p1">
<span class="pali m-text">‘Tuṭṭhahaṭṭho pamudito,</span><br />
</p>
<p id="bv2c39p2">
<span class="pali m-text">vedajāto mahājano;</span><br />
</p>
<p id="bv2c39p3">
<span class="pali m-text">Kassa sodhīyati maggo,</span><br />
</p>
<p id="bv2c39p4">
<span class="pali m-text">añjasaṁ vaṭumāyanaṁ’.</span><br />
</p>
<p id="bv2c40p1">
<span class="pali m-text">Te me puṭṭhā viyākaṁsu,</span><br />
</p>
<p id="bv2c40p2">
<span class="pali m-text">‘buddho loke anuttaro;</span><br />
</p>
<p id="bv2c40p3">
<span class="pali m-text">Dīpaṅkaro nāma jino,</span><br />
</p>
<p id="bv2c40p4">
<span class="pali m-text">uppajji lokanāyako;</span><br />
</p>
<p id="bv2c40p5">
<span class="pali m-text">Tassa sodhīyati maggo,</span><br />
</p>
<p id="bv2c40p6">
<span class="pali m-text">añjasaṁ vaṭumāyanaṁ’.</span><br />
</p>
<p id="bv2c41p1">
<span class="pali m-text">Buddhotivacanaṁ sutvāna,</span><br />
</p>
<p id="bv2c41p2">
<span class="pali m-text">pīti uppajji tāvade;</span><br />
</p>
<p id="bv2c41p3">
<span class="pali m-text">Buddho buddhoti kathayanto,</span><br />
</p>
<p id="bv2c41p4">
<span class="pali m-text">somanassaṁ pavedayiṁ.</span><br />
</p>
<p id="bv2c42p1">
<span class="pali m-text">Tattha ṭhatvā vicintesiṁ,</span><br />
</p>
<p id="bv2c42p2">
<span class="pali m-text">tuṭṭho saṁviggamānaso;</span><br />
</p>
<p id="bv2c42p3">
<span class="pali m-text">‘Idha bījāni ropissaṁ,</span><br />
</p>
<p id="bv2c42p4">
<span class="pali m-text">khaṇo ve mā upaccagā’.</span><br />
</p>
<p id="bv2c43p1">
<span class="pali m-text">‘Yadi buddhassa sodhetha,</span><br />
</p>
<p id="bv2c43p2">
<span class="pali m-text">ekokāsaṁ dadātha me;</span><br />
</p>
<p id="bv2c43p3">
<span class="pali m-text">Ahampi sodhayissāmi,</span><br />
</p>
<p id="bv2c43p4">
<span class="pali m-text">añjasaṁ vaṭumāyanaṁ’.</span><br />
</p>
<p id="bv2c44p1">
<span class="pali m-text">Adaṁsu te mamokāsaṁ,</span><br />
</p>
<p id="bv2c44p2">
<span class="pali m-text">sodhetuṁ añjasaṁ tadā;</span><br />
</p>
<p id="bv2c44p3">
<span class="pali m-text">Buddho buddhoti cintento,</span><br />
</p>
<p id="bv2c44p4">
<span class="pali m-text">maggaṁ sodhemahaṁ tadā.</span><br />
</p>
<p id="bv2c45p1">
<span class="pali m-text">Aniṭṭhite mamokāse,</span><br />
</p>
<p id="bv2c45p2">
<span class="pali m-text">dīpaṅkaro mahāmuni;</span><br />
</p>
<p id="bv2c45p3">
<span class="pali m-text">Catūhi satasahassehi,</span><br />
</p>
<p id="bv2c45p4">
<span class="pali m-text">chaḷabhiññehi tādihi;</span><br />
</p>
<p id="bv2c45p5">
<span class="pali m-text">Khīṇāsavehi vimalehi,</span><br />
</p>
<p id="bv2c45p6">
<span class="pali m-text">paṭipajji añjasaṁ jino.</span><br />
</p>
<p id="bv2c46p1">
<span class="pali m-text">Paccuggamanā vattanti,</span><br />
</p>
<p id="bv2c46p2">
<span class="pali m-text">vajjanti bheriyo bahū;</span><br />
</p>
<p id="bv2c46p3">
<span class="pali m-text">Āmoditā naramarū,</span><br />
</p>
<p id="bv2c46p4">
<span class="pali m-text">sādhukāraṁ pavattayuṁ.</span><br />
</p>
<p id="bv2c47p1">
<span class="pali m-text">Devā manusse passanti,</span><br />
</p>
<p id="bv2c47p2">
<span class="pali m-text">manussāpi ca devatā;</span><br />
</p>
<p id="bv2c47p3">
<span class="pali m-text">Ubhopi te pañjalikā,</span><br />
</p>
<p id="bv2c47p4">
<span class="pali m-text">anuyanti tathāgataṁ.</span><br />
</p>
<p id="bv2c48p1">
<span class="pali m-text">Devā dibbehi turiyehi,</span><br />
</p>
<p id="bv2c48p2">
<span class="pali m-text">manussā mānusehi ca;</span><br />
</p>
<p id="bv2c48p3">
<span class="pali m-text">Ubhopi te vajjayantā,</span><br />
</p>
<p id="bv2c48p4">
<span class="pali m-text">anuyanti tathāgataṁ.</span><br />
</p>
<p id="bv2c49p1">
<span class="pali m-text">Dibbaṁ mandāravaṁ pupphaṁ,</span><br />
</p>
<p id="bv2c49p2">
<span class="pali m-text">padumaṁ pārichattakaṁ;</span><br />
</p>
<p id="bv2c49p3">
<span class="pali m-text">Disodisaṁ okiranti,</span><br />
</p>
<p id="bv2c49p4">
<span class="pali m-text">ākāsanabhagatā marū.</span><br />
</p>
<p id="bv2c50p1">
<span class="pali m-text">Dibbaṁ candanacuṇṇañca,</span><br />
</p>
<p id="bv2c50p2">
<span class="pali m-text">varagandhañca kevalaṁ;</span><br />
</p>
<p id="bv2c50p3">
<span class="pali m-text">Disodisaṁ okiranti,</span><br />
</p>
<p id="bv2c50p4">
<span class="pali m-text">ākāsanabhagatā marū.</span><br />
</p>
<p id="bv2c51p1">
<span class="pali m-text">Campakaṁ saralaṁ nīpaṁ,</span><br />
</p>
<p id="bv2c51p2">
<span class="pali m-text">nāgapunnāgaketakaṁ;</span><br />
</p>
<p id="bv2c51p3">
<span class="pali m-text">Disodisaṁ ukkhipanti,</span><br />
</p>
<p id="bv2c51p4">
<span class="pali m-text">bhūmitalagatā narā.</span><br />
</p>
<p id="bv2c52p1">
<span class="pali m-text">Kese muñcitvāhaṁ tattha,</span><br />
</p>
<p id="bv2c52p2">
<span class="pali m-text">vākacīrañca cammakaṁ;</span><br />
</p>
<p id="bv2c52p3">
<span class="pali m-text">Kalale pattharitvāna,</span><br />
</p>
<p id="bv2c52p4">
<span class="pali m-text">avakujjo nipajjahaṁ.</span><br />
</p>
<p id="bv2c53p1">
<span class="pali m-text">‘Akkamitvāna maṁ buddho,</span><br />
</p>
<p id="bv2c53p2">
<span class="pali m-text">saha sissehi gacchatu;</span><br />
</p>
<p id="bv2c53p3">
<span class="pali m-text">Mā naṁ kalale akkamittha,</span><br />
</p>
<p id="bv2c53p4">
<span class="pali m-text">hitāya me bhavissati’.</span><br />
</p>
<p id="bv2c54p1">
<span class="pali m-text">Pathaviyaṁ nipannassa,</span><br />
</p>
<p id="bv2c54p2">
<span class="pali m-text">evaṁ me āsi cetaso;</span><br />
</p>
<p id="bv2c54p3">
<span class="pali m-text">‘Icchamāno ahaṁ ajja,</span><br />
</p>
<p id="bv2c54p4">
<span class="pali m-text">kilese jhāpaye mama.</span><br />
</p>
<p id="bv2c55p1">
<span class="pali m-text">Kiṁ me aññātavesena,</span><br />
</p>
<p id="bv2c55p2">
<span class="pali m-text">dhammaṁ sacchikatenidha;</span><br />
</p>
<p id="bv2c55p3">
<span class="pali m-text">Sabbaññutaṁ pāpuṇitvā,</span><br />
</p>
<p id="bv2c55p4">
<span class="pali m-text">buddho hessaṁ sadevake.</span><br />
</p>
<p id="bv2c56p1">
<span class="pali m-text">Kiṁ me ekena tiṇṇena,</span><br />
</p>
<p id="bv2c56p2">
<span class="pali m-text">purisena thāmadassinā;</span><br />
</p>
<p id="bv2c56p3">
<span class="pali m-text">Sabbaññutaṁ pāpuṇitvā,</span><br />
</p>
<p id="bv2c56p4">
<span class="pali m-text">santāressaṁ sadevakaṁ.</span><br />
</p>
<p id="bv2c57p1">
<span class="pali m-text">Iminā me adhikārena,</span><br />
</p>
<p id="bv2c57p2">
<span class="pali m-text">katena purisuttame;</span><br />
</p>
<p id="bv2c57p3">
<span class="pali m-text">Sabbaññutaṁ pāpuṇitvā,</span><br />
</p>
<p id="bv2c57p4">
<span class="pali m-text">tāremi janataṁ bahuṁ.</span><br />
</p>
<p id="bv2c58p1">
<span class="pali m-text">Saṁsārasotaṁ chinditvā,</span><br />
</p>
<p id="bv2c58p2">
<span class="pali m-text">viddhaṁsetvā tayo bhave;</span><br />
</p>
<p id="bv2c58p3">
<span class="pali m-text">Dhammanāvaṁ samāruyha,</span><br />
</p>
<p id="bv2c58p4">
<span class="pali m-text">santāressaṁ sadevakaṁ.</span><br />
</p>
<p id="bv2c59p1">
<span class="pali m-text">Manussattaṁ liṅgasampatti,</span><br />
</p>
<p id="bv2c59p2">
<span class="pali m-text">hetu satthāradassanaṁ;</span><br />
</p>
<p id="bv2c59p3">
<span class="pali m-text">Pabbajjā guṇasampatti,</span><br />
</p>
<p id="bv2c59p4">
<span class="pali m-text">adhikāro ca chandatā;</span><br />
</p>
<p id="bv2c59p5">
<span class="pali m-text">Aṭṭhadhammasamodhānā,</span><br />
</p>
<p id="bv2c59p6">
<span class="pali m-text">abhinīhāro samijjhati’.</span><br />
</p>
<p id="bv2c60p1">
<span class="pali m-text">Dīpaṅkaro lokavidū,</span><br />
</p>
<p id="bv2c60p2">
<span class="pali m-text">āhutīnaṁ paṭiggaho;</span><br />
</p>
<p id="bv2c60p3">
<span class="pali m-text">Ussīsake maṁ ṭhatvāna,</span><br />
</p>
<p id="bv2c60p4">
<span class="pali m-text">idaṁ vacanamabravi.</span><br />
</p>
<p id="bv2c61p1">
<span class="pali m-text">‘Passatha imaṁ tāpasaṁ,</span><br />
</p>
<p id="bv2c61p2">
<span class="pali m-text">jaṭilaṁ uggatāpanaṁ;</span><br />
</p>
<p id="bv2c61p3">
<span class="pali m-text">Aparimeyyito kappe,</span><br />
</p>
<p id="bv2c61p4">
<span class="pali m-text">buddho loke bhavissati.</span><br />
</p>
<p id="bv2c62p1">
<span class="pali m-text">Ahu kapilavhayā rammā,</span><br />
</p>
<p id="bv2c62p2">
<span class="pali m-text">nikkhamitvā tathāgato;</span><br />
</p>
<p id="bv2c62p3">
<span class="pali m-text">Padhānaṁ padahitvāna,</span><br />
</p>
<p id="bv2c62p4">
<span class="pali m-text">katvā dukkarakārikaṁ.</span><br />
</p>
<p id="bv2c63p1">
<span class="pali m-text">Ajapālarukkhamūlasmiṁ,</span><br />
</p>
<p id="bv2c63p2">
<span class="pali m-text">nisīditvā tathāgato;</span><br />
</p>
<p id="bv2c63p3">
<span class="pali m-text">Tattha pāyāsaṁ paggayha,</span><br />
</p>
<p id="bv2c63p4">
<span class="pali m-text">nerañjaramupehiti.</span><br />
</p>
<p id="bv2c64p1">
<span class="pali m-text">Nerañjarāya tīramhi,</span><br />
</p>
<p id="bv2c64p2">
<span class="pali m-text">pāyāsaṁ ada so jino;</span><br />
</p>
<p id="bv2c64p3">
<span class="pali m-text">Paṭiyattavaramaggena,</span><br />
</p>
<p id="bv2c64p4">
<span class="pali m-text">bodhimūlamupehiti.</span><br />
</p>
<p id="bv2c65p1">
<span class="pali m-text">Tato padakkhiṇaṁ katvā,</span><br />
</p>
<p id="bv2c65p2">
<span class="pali m-text">bodhimaṇḍaṁ anuttaro;</span><br />
</p>
<p id="bv2c65p3">
<span class="pali m-text">Assattharukkhamūlamhi,</span><br />
</p>
<p id="bv2c65p4">
<span class="pali m-text">bujjhissati mahāyaso.</span><br />
</p>
<p id="bv2c66p1">
<span class="pali m-text">Imassa janikā mātā,</span><br />
</p>
<p id="bv2c66p2">
<span class="pali m-text">māyā nāma bhavissati;</span><br />
</p>
<p id="bv2c66p3">
<span class="pali m-text">Pitā suddhodano nāma,</span><br />
</p>
<p id="bv2c66p4">
<span class="pali m-text">ayaṁ hessati gotamo.</span><br />
</p>
<p id="bv2c67p1">
<span class="pali m-text">Anāsavā vītarāgā,</span><br />
</p>
<p id="bv2c67p2">
<span class="pali m-text">santacittā samāhitā;</span><br />
</p>
<p id="bv2c67p3">
<span class="pali m-text">Kolito upatisso ca,</span><br />
</p>
<p id="bv2c67p4">
<span class="pali m-text">aggā hessanti sāvakā;</span><br />
</p>
<p id="bv2c67p5">
<span class="pali m-text">Ānando nāmupaṭṭhāko,</span><br />
</p>
<p id="bv2c67p6">
<span class="pali m-text">upaṭṭhissatimaṁ jinaṁ.</span><br />
</p>
<p id="bv2c68p1">
<span class="pali m-text">Khemā uppalavaṇṇā ca,</span><br />
</p>
<p id="bv2c68p2">
<span class="pali m-text">aggā hessanti sāvikā;</span><br />
</p>
<p id="bv2c68p3">
<span class="pali m-text">Anāsavā vītarāgā,</span><br />
</p>
<p id="bv2c68p4">
<span class="pali m-text">santacittā samāhitā;</span><br />
</p>
<p id="bv2c68p5">
<span class="pali m-text">Bodhi tassa bhagavato,</span><br />
</p>
<p id="bv2c68p6">
<span class="pali m-text">assatthoti pavuccati.</span><br />
</p>
<p id="bv2c69p1">
<span class="pali m-text">Citto ca hatthāḷavako,</span><br />
</p>
<p id="bv2c69p2">
<span class="pali m-text">aggā hessantupaṭṭhakā;</span><br />
</p>
<p id="bv2c69p3">
<span class="pali m-text">Uttarā nandamātā ca,</span><br />
</p>
<p id="bv2c69p4">
<span class="pali m-text">aggā hessantupaṭṭhikā’.</span><br />
</p>
<p id="bv2c70p1">
<span class="pali m-text">Idaṁ sutvāna vacanaṁ,</span><br />
</p>
<p id="bv2c70p2">
<span class="pali m-text">asamassa mahesino;</span><br />
</p>
<p id="bv2c70p3">
<span class="pali m-text">Āmoditā naramarū,</span><br />
</p>
<p id="bv2c70p4">
<span class="pali m-text">buddhabījaṁ kira ayaṁ.</span><br />
</p>
<p id="bv2c71p1">
<span class="pali m-text">Ukkuṭṭhisaddā vattanti,</span><br />
</p>
<p id="bv2c71p2">
<span class="pali m-text">apphoṭenti hasanti ca;</span><br />
</p>
<p id="bv2c71p3">
<span class="pali m-text">Katañjalī namassanti,</span><br />
</p>
<p id="bv2c71p4">
<span class="pali m-text">dasasahassī sadevakā.</span><br />
</p>
<p id="bv2c72p1">
<span class="pali m-text">‘Yadimassa lokanāthassa,</span><br />
</p>
<p id="bv2c72p2">
<span class="pali m-text">virajjhissāma sāsanaṁ;</span><br />
</p>
<p id="bv2c72p3">
<span class="pali m-text">Anāgatamhi addhāne,</span><br />
</p>
<p id="bv2c72p4">
<span class="pali m-text">hessāma sammukhā imaṁ.</span><br />
</p>
<p id="bv2c73p1">
<span class="pali m-text">Yathā manussā nadiṁ tarantā,</span><br />
</p>
<p id="bv2c73p2">
<span class="pali m-text">Paṭititthaṁ virajjhiya;</span><br />
</p>
<p id="bv2c73p3">
<span class="pali m-text">Heṭṭhātitthe gahetvāna,</span><br />
</p>
<p id="bv2c73p4">
<span class="pali m-text">Uttaranti mahānadiṁ.</span><br />
</p>
<p id="bv2c74p1">
<span class="pali m-text">Evamevaṁ mayaṁ sabbe,</span><br />
</p>
<p id="bv2c74p2">
<span class="pali m-text">yadi muñcāmimaṁ jinaṁ;</span><br />
</p>
<p id="bv2c74p3">
<span class="pali m-text">Anāgatamhi addhāne,</span><br />
</p>
<p id="bv2c74p4">
<span class="pali m-text">hessāma sammukhā imaṁ’.</span><br />
</p>
<p id="bv2c75p1">
<span class="pali m-text">Dīpaṅkaro lokavidū,</span><br />
</p>
<p id="bv2c75p2">
<span class="pali m-text">āhutīnaṁ paṭiggaho;</span><br />
</p>
<p id="bv2c75p3">
<span class="pali m-text">Mama kammaṁ pakittetvā,</span><br />
</p>
<p id="bv2c75p4">
<span class="pali m-text">dakkhiṇaṁ pādamuddhari.</span><br />
</p>
<p id="bv2c76p1">
<span class="pali m-text">Ye tatthāsuṁ jinaputtā,</span><br />
</p>
<p id="bv2c76p2">
<span class="pali m-text">Padakkhiṇamakaṁsu maṁ;</span><br />
</p>
<p id="bv2c76p3">
<span class="pali m-text">Devā manussā asurā ca,</span><br />
</p>
<p id="bv2c76p4">
<span class="pali m-text">Abhivādetvāna pakkamuṁ.</span><br />
</p>
<p id="bv2c77p1">
<span class="pali m-text">Dassanaṁ me atikkante,</span><br />
</p>
<p id="bv2c77p2">
<span class="pali m-text">sasaṅghe lokanāyake;</span><br />
</p>
<p id="bv2c77p3">
<span class="pali m-text">Sayanā vuṭṭhahitvāna,</span><br />
</p>
<p id="bv2c77p4">
<span class="pali m-text">pallaṅkaṁ ābhujiṁ tadā.</span><br />
</p>
<p id="bv2c78p1">
<span class="pali m-text">Sukhena sukhito homi,</span><br />
</p>
<p id="bv2c78p2">
<span class="pali m-text">pāmojjena pamodito;</span><br />
</p>
<p id="bv2c78p3">
<span class="pali m-text">Pītiyā ca abhissanno,</span><br />
</p>
<p id="bv2c78p4">
<span class="pali m-text">pallaṅkaṁ ābhujiṁ tadā.</span><br />
</p>
<p id="bv2c79p1">
<span class="pali m-text">Pallaṅkena nisīditvā,</span><br />
</p>
<p id="bv2c79p2">
<span class="pali m-text">evaṁ cintesahaṁ tadā;</span><br />
</p>
<p id="bv2c79p3">
<span class="pali m-text">‘Vasībhūto ahaṁ jhāne,</span><br />
</p>
<p id="bv2c79p4">
<span class="pali m-text">abhiññāsu pāramiṅgato.</span><br />
</p>
<p id="bv2c80p1">
<span class="pali m-text">Sahassiyamhi lokamhi,</span><br />
</p>
<p id="bv2c80p2">
<span class="pali m-text">isayo natthi me samā;</span><br />
</p>
<p id="bv2c80p3">
<span class="pali m-text">Asamo iddhidhammesu,</span><br />
</p>
<p id="bv2c80p4">
<span class="pali m-text">alabhiṁ īdisaṁ sukhaṁ’.</span><br />
</p>
<p id="bv2c81p1">
<span class="pali m-text">Pallaṅkābhujane mayhaṁ,</span><br />
</p>
<p id="bv2c81p2">
<span class="pali m-text">dasasahassādhivāsino;</span><br />
</p>
<p id="bv2c81p3">
<span class="pali m-text">Mahānādaṁ pavattesuṁ,</span><br />
</p>
<p id="bv2c81p4">
<span class="pali m-text">‘dhuvaṁ buddho bhavissasi.</span><br />
</p>
<p id="bv2c82p1">
<span class="pali m-text">Yā pubbe bodhisattānaṁ,</span><br />
</p>
<p id="bv2c82p2">
<span class="pali m-text">pallaṅkavaramābhuje;</span><br />
</p>
<p id="bv2c82p3">
<span class="pali m-text">Nimittāni padissanti,</span><br />
</p>
<p id="bv2c82p4">
<span class="pali m-text">tāni ajja padissare.</span><br />
</p>
<p id="bv2c83p1">
<span class="pali m-text">Sītaṁ byapagataṁ hoti,</span><br />
</p>
<p id="bv2c83p2">
<span class="pali m-text">uṇhañca upasammati;</span><br />
</p>
<p id="bv2c83p3">
<span class="pali m-text">Tāni ajja padissanti,</span><br />
</p>
<p id="bv2c83p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c84p1">
<span class="pali m-text">Dasasahassī lokadhātū,</span><br />
</p>
<p id="bv2c84p2">
<span class="pali m-text">nissaddā honti nirākulā;</span><br />
</p>
<p id="bv2c84p3">
<span class="pali m-text">Tāni ajja padissanti,</span><br />
</p>
<p id="bv2c84p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c85p1">
<span class="pali m-text">Mahāvātā na vāyanti,</span><br />
</p>
<p id="bv2c85p2">
<span class="pali m-text">na sandanti savantiyo;</span><br />
</p>
<p id="bv2c85p3">
<span class="pali m-text">Tāni ajja padissanti,</span><br />
</p>
<p id="bv2c85p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c86p1">
<span class="pali m-text">Thalajā dakajā pupphā,</span><br />
</p>
<p id="bv2c86p2">
<span class="pali m-text">sabbe pupphanti tāvade;</span><br />
</p>
<p id="bv2c86p3">
<span class="pali m-text">Tepajja pupphitā sabbe,</span><br />
</p>
<p id="bv2c86p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c87p1">
<span class="pali m-text">Latā vā yadi vā rukkhā,</span><br />
</p>
<p id="bv2c87p2">
<span class="pali m-text">phalabhārā honti tāvade;</span><br />
</p>
<p id="bv2c87p3">
<span class="pali m-text">Tepajja phalitā sabbe,</span><br />
</p>
<p id="bv2c87p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c88p1">
<span class="pali m-text">Ākāsaṭṭhā ca bhūmaṭṭhā,</span><br />
</p>
<p id="bv2c88p2">
<span class="pali m-text">ratanā jotanti tāvade;</span><br />
</p>
<p id="bv2c88p3">
<span class="pali m-text">Tepajja ratanā jotanti,</span><br />
</p>
<p id="bv2c88p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c89p1">
<span class="pali m-text">Mānussakā ca dibbā ca,</span><br />
</p>
<p id="bv2c89p2">
<span class="pali m-text">turiyā vajjanti tāvade;</span><br />
</p>
<p id="bv2c89p3">
<span class="pali m-text">Tepajjubho abhiravanti,</span><br />
</p>
<p id="bv2c89p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c90p1">
<span class="pali m-text">Vicitrapupphā gaganā,</span><br />
</p>
<p id="bv2c90p2">
<span class="pali m-text">abhivassanti tāvade;</span><br />
</p>
<p id="bv2c90p3">
<span class="pali m-text">Tepi ajja pavassanti,</span><br />
</p>
<p id="bv2c90p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c91p1">
<span class="pali m-text">Mahāsamuddo ābhujati,</span><br />
</p>
<p id="bv2c91p2">
<span class="pali m-text">dasasahassī pakampati;</span><br />
</p>
<p id="bv2c91p3">
<span class="pali m-text">Tepajjubho abhiravanti,</span><br />
</p>
<p id="bv2c91p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c92p1">
<span class="pali m-text">Nirayepi dasasahasse,</span><br />
</p>
<p id="bv2c92p2">
<span class="pali m-text">aggī nibbanti tāvade;</span><br />
</p>
<p id="bv2c92p3">
<span class="pali m-text">Tepajja nibbutā aggī,</span><br />
</p>
<p id="bv2c92p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c93p1">
<span class="pali m-text">Vimalo hoti sūriyo,</span><br />
</p>
<p id="bv2c93p2">
<span class="pali m-text">sabbā dissanti tārakā;</span><br />
</p>
<p id="bv2c93p3">
<span class="pali m-text">Tepi ajja padissanti,</span><br />
</p>
<p id="bv2c93p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c94p1">
<span class="pali m-text">Anovaṭṭhena udakaṁ,</span><br />
</p>
<p id="bv2c94p2">
<span class="pali m-text">mahiyā ubbhijji tāvade;</span><br />
</p>
<p id="bv2c94p3">
<span class="pali m-text">Tampajjubbhijjate mahiyā,</span><br />
</p>
<p id="bv2c94p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c95p1">
<span class="pali m-text">Tārāgaṇā virocanti,</span><br />
</p>
<p id="bv2c95p2">
<span class="pali m-text">nakkhattā gaganamaṇḍale;</span><br />
</p>
<p id="bv2c95p3">
<span class="pali m-text">Visākhā candimāyuttā,</span><br />
</p>
<p id="bv2c95p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c96p1">
<span class="pali m-text">Bilāsayā darīsayā,</span><br />
</p>
<p id="bv2c96p2">
<span class="pali m-text">nikkhamanti sakāsayā;</span><br />
</p>
<p id="bv2c96p3">
<span class="pali m-text">Tepajja āsayā chuddhā,</span><br />
</p>
<p id="bv2c96p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c97p1">
<span class="pali m-text">Na honti aratī sattānaṁ,</span><br />
</p>
<p id="bv2c97p2">
<span class="pali m-text">santuṭṭhā honti tāvade;</span><br />
</p>
<p id="bv2c97p3">
<span class="pali m-text">Tepajja sabbe santuṭṭhā,</span><br />
</p>
<p id="bv2c97p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c98p1">
<span class="pali m-text">Rogā tadupasammanti,</span><br />
</p>
<p id="bv2c98p2">
<span class="pali m-text">jighacchā ca vinassati;</span><br />
</p>
<p id="bv2c98p3">
<span class="pali m-text">Tāni ajja padissanti,</span><br />
</p>
<p id="bv2c98p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c99p1">
<span class="pali m-text">Rāgo tadā tanu hoti,</span><br />
</p>
<p id="bv2c99p2">
<span class="pali m-text">doso moho vinassati;</span><br />
</p>
<p id="bv2c99p3">
<span class="pali m-text">Tepajja vigatā sabbe,</span><br />
</p>
<p id="bv2c99p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c100p1">
<span class="pali m-text">Bhayaṁ tadā na bhavati,</span><br />
</p>
<p id="bv2c100p2">
<span class="pali m-text">ajjapetaṁ padissati;</span><br />
</p>
<p id="bv2c100p3">
<span class="pali m-text">Tena liṅgena jānāma,</span><br />
</p>
<p id="bv2c100p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c101p1">
<span class="pali m-text">Rajonuddhaṁsati uddhaṁ,</span><br />
</p>
<p id="bv2c101p2">
<span class="pali m-text">ajjapetaṁ padissati;</span><br />
</p>
<p id="bv2c101p3">
<span class="pali m-text">Tena liṅgena jānāma,</span><br />
</p>
<p id="bv2c101p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c102p1">
<span class="pali m-text">Aniṭṭhagandho pakkamati,</span><br />
</p>
<p id="bv2c102p2">
<span class="pali m-text">dibbagandho pavāyati;</span><br />
</p>
<p id="bv2c102p3">
<span class="pali m-text">Sopajja vāyati gandho,</span><br />
</p>
<p id="bv2c102p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c103p1">
<span class="pali m-text">Sabbe devā padissanti,</span><br />
</p>
<p id="bv2c103p2">
<span class="pali m-text">ṭhapayitvā arūpino;</span><br />
</p>
<p id="bv2c103p3">
<span class="pali m-text">Tepajja sabbe dissanti,</span><br />
</p>
<p id="bv2c103p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c104p1">
<span class="pali m-text">Yāvatā nirayā nāma,</span><br />
</p>
<p id="bv2c104p2">
<span class="pali m-text">sabbe dissanti tāvade;</span><br />
</p>
<p id="bv2c104p3">
<span class="pali m-text">Tepajja sabbe dissanti,</span><br />
</p>
<p id="bv2c104p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c105p1">
<span class="pali m-text">Kuṭṭā kavāṭā selā ca,</span><br />
</p>
<p id="bv2c105p2">
<span class="pali m-text">na hontāvaraṇā tadā;</span><br />
</p>
<p id="bv2c105p3">
<span class="pali m-text">Ākāsabhūtā tepajja,</span><br />
</p>
<p id="bv2c105p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c106p1">
<span class="pali m-text">Cutī ca upapatti ca,</span><br />
</p>
<p id="bv2c106p2">
<span class="pali m-text">khaṇe tasmiṁ na vijjati;</span><br />
</p>
<p id="bv2c106p3">
<span class="pali m-text">Tānipajja padissanti,</span><br />
</p>
<p id="bv2c106p4">
<span class="pali m-text">dhuvaṁ buddho bhavissasi.</span><br />
</p>
<p id="bv2c107p1">
<span class="pali m-text">Daḷhaṁ paggaṇha vīriyaṁ,</span><br />
</p>
<p id="bv2c107p2">
<span class="pali m-text">mā nivatta abhikkama;</span><br />
</p>
<p id="bv2c107p3">
<span class="pali m-text">Mayampetaṁ vijānāma,</span><br />
</p>
<p id="bv2c107p4">
<span class="pali m-text">dhuvaṁ buddho bhavissasi’.</span><br />
</p>
<p id="bv2c108p1">
<span class="pali m-text">Buddhassa vacanaṁ sutvā,</span><br />
</p>
<p id="bv2c108p2">
<span class="pali m-text">dasasahassīna cūbhayaṁ;</span><br />
</p>
<p id="bv2c108p3">
<span class="pali m-text">Tuṭṭhahaṭṭho pamodito,</span><br />
</p>
<p id="bv2c108p4">
<span class="pali m-text">evaṁ cintesahaṁ tadā.</span><br />
</p>
<p id="bv2c109p1">
<span class="pali m-text">‘Advejjhavacanā buddhā,</span><br />
</p>
<p id="bv2c109p2">
<span class="pali m-text">Amoghavacanā jinā;</span><br />
</p>
<p id="bv2c109p3">
<span class="pali m-text">Vitathaṁ natthi buddhānaṁ,</span><br />
</p>
<p id="bv2c109p4">
<span class="pali m-text">Dhuvaṁ buddho bhavāmahaṁ.</span><br />
</p>
<p id="bv2c110p1">
<span class="pali m-text">Yathā khittaṁ nabhe leḍḍu,</span><br />
</p>
<p id="bv2c110p2">
<span class="pali m-text">Dhuvaṁ patati bhūmiyaṁ;</span><br />
</p>
<p id="bv2c110p3">
<span class="pali m-text">Tatheva buddhaseṭṭhānaṁ,</span><br />
</p>
<p id="bv2c110p4">
<span class="pali m-text">Vacanaṁ dhuvasassataṁ;</span><br />
</p>
<p id="bv2c110p5">
<span class="pali m-text">Vitathaṁ natthi buddhānaṁ,</span><br />
</p>
<p id="bv2c110p6">
<span class="pali m-text">Dhuvaṁ buddho bhavāmahaṁ.</span><br />
</p>
<p id="bv2c111p1">
<span class="pali m-text">Yathāpi sabbasattānaṁ,</span><br />
</p>
<p id="bv2c111p2">
<span class="pali m-text">Maraṇaṁ dhuvasassataṁ;</span><br />
</p>
<p id="bv2c111p3">
<span class="pali m-text">Tatheva buddhaseṭṭhānaṁ,</span><br />
</p>
<p id="bv2c111p4">
<span class="pali m-text">Vacanaṁ dhuvasassataṁ;</span><br />
</p>
<p id="bv2c111p5">
<span class="pali m-text">Vitathaṁ natthi buddhānaṁ,</span><br />
</p>
<p id="bv2c111p6">
<span class="pali m-text">Dhuvaṁ buddho bhavāmahaṁ.</span><br />
</p>
<p id="bv2c112p1">
<span class="pali m-text">Yathā rattikkhaye patte,</span><br />
</p>
<p id="bv2c112p2">
<span class="pali m-text">Sūriyuggamanaṁ dhuvaṁ;</span><br />
</p>
<p id="bv2c112p3">
<span class="pali m-text">Tatheva buddhaseṭṭhānaṁ,</span><br />
</p>
<p id="bv2c112p4">
<span class="pali m-text">Vacanaṁ dhuvasassataṁ;</span><br />
</p>
<p id="bv2c112p5">
<span class="pali m-text">Vitathaṁ natthi buddhānaṁ,</span><br />
</p>
<p id="bv2c112p6">
<span class="pali m-text">Dhuvaṁ buddho bhavāmahaṁ.</span><br />
</p>
<p id="bv2c113p1">
<span class="pali m-text">Yathā nikkhantasayanassa,</span><br />
</p>
<p id="bv2c113p2">
<span class="pali m-text">Sīhassa nadanaṁ dhuvaṁ;</span><br />
</p>
<p id="bv2c113p3">
<span class="pali m-text">Tatheva buddhaseṭṭhānaṁ,</span><br />
</p>
<p id="bv2c113p4">
<span class="pali m-text">Vacanaṁ dhuvasassataṁ;</span><br />
</p>
<p id="bv2c113p5">
<span class="pali m-text">Vitathaṁ natthi buddhānaṁ,</span><br />
</p>
<p id="bv2c113p6">
<span class="pali m-text">Dhuvaṁ buddho bhavāmahaṁ.</span><br />
</p>
<p id="bv2c114p1">
<span class="pali m-text">Yathā āpannasattānaṁ,</span><br />
</p>
<p id="bv2c114p2">
<span class="pali m-text">Bhāramoropanaṁ dhuvaṁ;</span><br />
</p>
<p id="bv2c114p3">
<span class="pali m-text">Tatheva buddhaseṭṭhānaṁ,</span><br />
</p>
<p id="bv2c114p4">
<span class="pali m-text">Vacanaṁ dhuvasassataṁ;</span><br />
</p>
<p id="bv2c114p5">
<span class="pali m-text">Vitathaṁ natthi buddhānaṁ,</span><br />
</p>
<p id="bv2c114p6">
<span class="pali m-text">Dhuvaṁ buddho bhavāmahaṁ.</span><br />
</p>
<p id="bv2c115p1">
<span class="pali m-text">Handa buddhakare dhamme,</span><br />
</p>
<p id="bv2c115p2">
<span class="pali m-text">vicināmi ito cito;</span><br />
</p>
<p id="bv2c115p3">
<span class="pali m-text">Uddhaṁ adho dasa disā,</span><br />
</p>
<p id="bv2c115p4">
<span class="pali m-text">yāvatā dhammadhātuyā’.</span><br />
</p>
<p id="bv2c116p1">
<span class="pali m-text">Vicinanto tadā dakkhiṁ,</span><br />
</p>
<p id="bv2c116p2">
<span class="pali m-text">paṭhamaṁ &lt;b&gt;dānapāramiṁ&lt;/b&gt;;</span><br />
</p>
<p id="bv2c116p3">
<span class="pali m-text">Pubbakehi mahesīhi,</span><br />
</p>
<p id="bv2c116p4">
<span class="pali m-text">anuciṇṇaṁ mahāpathaṁ.</span><br />
</p>
<p id="bv2c117p1">
<span class="pali m-text">‘Imaṁ tvaṁ paṭhamaṁ tāva,</span><br />
</p>
<p id="bv2c117p2">
<span class="pali m-text">daḷhaṁ katvā samādiya;</span><br />
</p>
<p id="bv2c117p3">
<span class="pali m-text">Dānapāramitaṁ gaccha,</span><br />
</p>
<p id="bv2c117p4">
<span class="pali m-text">yadi bodhiṁ pattumicchasi.</span><br />
</p>
<p id="bv2c118p1">
<span class="pali m-text">Yathāpi kumbho sampuṇṇo,</span><br />
</p>
<p id="bv2c118p2">
<span class="pali m-text">yassa kassaci adhokato;</span><br />
</p>
<p id="bv2c118p3">
<span class="pali m-text">Vamatevudakaṁ nissesaṁ,</span><br />
</p>
<p id="bv2c118p4">
<span class="pali m-text">na tattha parirakkhati.</span><br />
</p>
<p id="bv2c119p1">
<span class="pali m-text">Tatheva yācake disvā,</span><br />
</p>
<p id="bv2c119p2">
<span class="pali m-text">hīnamukkaṭṭhamajjhime;</span><br />
</p>
<p id="bv2c119p3">
<span class="pali m-text">Dadāhi dānaṁ nissesaṁ,</span><br />
</p>
<p id="bv2c119p4">
<span class="pali m-text">kumbho viya adhokato.</span><br />
</p>
<p id="bv2c120p1">
<span class="pali m-text">Na hete ettakāyeva,</span><br />
</p>
<p id="bv2c120p2">
<span class="pali m-text">buddhadhammā bhavissare;</span><br />
</p>
<p id="bv2c120p3">
<span class="pali m-text">Aññepi vicinissāmi,</span><br />
</p>
<p id="bv2c120p4">
<span class="pali m-text">ye dhammā bodhipācanā’.</span><br />
</p>
<p id="bv2c121p1">
<span class="pali m-text">Vicinanto tadā dakkhiṁ,</span><br />
</p>
<p id="bv2c121p2">
<span class="pali m-text">dutiyaṁ &lt;b&gt;sīlapāramiṁ&lt;/b&gt;;</span><br />
</p>
<p id="bv2c121p3">
<span class="pali m-text">Pubbakehi mahesīhi,</span><br />
</p>
<p id="bv2c121p4">
<span class="pali m-text">āsevitanisevitaṁ.</span><br />
</p>
<p id="bv2c122p1">
<span class="pali m-text">‘Imaṁ tvaṁ dutiyaṁ tāva,</span><br />
</p>
<p id="bv2c122p2">
<span class="pali m-text">daḷhaṁ katvā samādiya;</span><br />
</p>
<p id="bv2c122p3">
<span class="pali m-text">Sīlapāramitaṁ gaccha,</span><br />
</p>
<p id="bv2c122p4">
<span class="pali m-text">yadi bodhiṁ pattumicchasi.</span><br />
</p>
<p id="bv2c123p1">
<span class="pali m-text">Yathāpi camarī vālaṁ,</span><br />
</p>
<p id="bv2c123p2">
<span class="pali m-text">kismiñci paṭilaggitaṁ;</span><br />
</p>
<p id="bv2c123p3">
<span class="pali m-text">Upeti maraṇaṁ tattha,</span><br />
</p>
<p id="bv2c123p4">
<span class="pali m-text">na vikopeti vāladhiṁ.</span><br />
</p>
<p id="bv2c124p1">
<span class="pali m-text">Tatheva tvaṁ catūsu bhūmīsu,</span><br />
</p>
<p id="bv2c124p2">
<span class="pali m-text">Sīlāni paripūraya;</span><br />
</p>
<p id="bv2c124p3">
<span class="pali m-text">Parirakkha sabbadā sīlaṁ,</span><br />
</p>
<p id="bv2c124p4">
<span class="pali m-text">Camarī viya vāladhiṁ.</span><br />
</p>
<p id="bv2c125p1">
<span class="pali m-text">Na hete ettakāyeva,</span><br />
</p>
<p id="bv2c125p2">
<span class="pali m-text">buddhadhammā bhavissare;</span><br />
</p>
<p id="bv2c125p3">
<span class="pali m-text">Aññepi vicinissāmi,</span><br />
</p>
<p id="bv2c125p4">
<span class="pali m-text">ye dhammā bodhipācanā’.</span><br />
</p>
<p id="bv2c126p1">
<span class="pali m-text">Vicinanto tadā dakkhiṁ,</span><br />
</p>
<p id="bv2c126p2">
<span class="pali m-text">tatiyaṁ &lt;b&gt;nekkhammapāramiṁ&lt;/b&gt;;</span><br />
</p>
<p id="bv2c126p3">
<span class="pali m-text">Pubbakehi mahesīhi,</span><br />
</p>
<p id="bv2c126p4">
<span class="pali m-text">āsevitanisevitaṁ.</span><br />
</p>
<p id="bv2c127p1">
<span class="pali m-text">‘Imaṁ tvaṁ tatiyaṁ tāva,</span><br />
</p>
<p id="bv2c127p2">
<span class="pali m-text">daḷhaṁ katvā samādiya;</span><br />
</p>
<p id="bv2c127p3">
<span class="pali m-text">Nekkhammapāramitaṁ gaccha,</span><br />
</p>
<p id="bv2c127p4">
<span class="pali m-text">yadi bodhiṁ pattumicchasi.</span><br />
</p>
<p id="bv2c128p1">
<span class="pali m-text">Yathā andughare puriso,</span><br />
</p>
<p id="bv2c128p2">
<span class="pali m-text">ciravuttho dukhaṭṭito;</span><br />
</p>
<p id="bv2c128p3">
<span class="pali m-text">Na tattha rāgaṁ janesi,</span><br />
</p>
<p id="bv2c128p4">
<span class="pali m-text">muttiṁyeva gavesati.</span><br />
</p>
<p id="bv2c129p1">
<span class="pali m-text">Tatheva tvaṁ sabbabhave,</span><br />
</p>
<p id="bv2c129p2">
<span class="pali m-text">passa andughare viya;</span><br />
</p>
<p id="bv2c129p3">
<span class="pali m-text">Nekkhammābhimukho hohi,</span><br />
</p>
<p id="bv2c129p4">
<span class="pali m-text">bhavato parimuttiyā.</span><br />
</p>
<p id="bv2c130p1">
<span class="pali m-text">Na hete ettakāyeva,</span><br />
</p>
<p id="bv2c130p2">
<span class="pali m-text">buddhadhammā bhavissare;</span><br />
</p>
<p id="bv2c130p3">
<span class="pali m-text">Aññepi vicinissāmi,</span><br />
</p>
<p id="bv2c130p4">
<span class="pali m-text">ye dhammā bodhipācanā’.</span><br />
</p>
<p id="bv2c131p1">
<span class="pali m-text">Vicinanto tadā dakkhiṁ,</span><br />
</p>
<p id="bv2c131p2">
<span class="pali m-text">catutthaṁ &lt;b&gt;paññāpāramiṁ&lt;/b&gt;;</span><br />
</p>
<p id="bv2c131p3">
<span class="pali m-text">Pubbakehi mahesīhi,</span><br />
</p>
<p id="bv2c131p4">
<span class="pali m-text">āsevitanisevitaṁ.</span><br />
</p>
<p id="bv2c132p1">
<span class="pali m-text">‘Imaṁ tvaṁ catutthaṁ tāva,</span><br />
</p>
<p id="bv2c132p2">
<span class="pali m-text">daḷhaṁ katvā samādiya;</span><br />
</p>
<p id="bv2c132p3">
<span class="pali m-text">Paññāpāramitaṁ gaccha,</span><br />
</p>
<p id="bv2c132p4">
<span class="pali m-text">yadi bodhiṁ pattumicchasi.</span><br />
</p>
<p id="bv2c133p1">
<span class="pali m-text">Yathāpi bhikkhu bhikkhanto,</span><br />
</p>
<p id="bv2c133p2">
<span class="pali m-text">hīnamukkaṭṭhamajjhime;</span><br />
</p>
<p id="bv2c133p3">
<span class="pali m-text">Kulāni na vivajjento,</span><br />
</p>
<p id="bv2c133p4">
<span class="pali m-text">evaṁ labhati yāpanaṁ.</span><br />
</p>
<p id="bv2c134p1">
<span class="pali m-text">Tatheva tvaṁ sabbakālaṁ,</span><br />
</p>
<p id="bv2c134p2">
<span class="pali m-text">paripucchaṁ budhaṁ janaṁ;</span><br />
</p>
<p id="bv2c134p3">
<span class="pali m-text">Paññāpāramitaṁ gantvā,</span><br />
</p>
<p id="bv2c134p4">
<span class="pali m-text">sambodhiṁ pāpuṇissasi.</span><br />
</p>
<p id="bv2c135p1">
<span class="pali m-text">Na hete ettakāyeva,</span><br />
</p>
<p id="bv2c135p2">
<span class="pali m-text">buddhadhammā bhavissare;</span><br />
</p>
<p id="bv2c135p3">
<span class="pali m-text">Aññepi vicinissāmi,</span><br />
</p>
<p id="bv2c135p4">
<span class="pali m-text">ye dhammā bodhipācanā’.</span><br />
</p>
<p id="bv2c136p1">
<span class="pali m-text">Vicinanto tadā dakkhiṁ,</span><br />
</p>
<p id="bv2c136p2">
<span class="pali m-text">pañcamaṁ &lt;b&gt;vīriyapāramiṁ&lt;/b&gt;;</span><br />
</p>
<p id="bv2c136p3">
<span class="pali m-text">Pubbakehi mahesīhi,</span><br />
</p>
<p id="bv2c136p4">
<span class="pali m-text">āsevitanisevitaṁ.</span><br />
</p>
<p id="bv2c137p1">
<span class="pali m-text">‘Imaṁ tvaṁ pañcamaṁ tāva,</span><br />
</p>
<p id="bv2c137p2">
<span class="pali m-text">daḷhaṁ katvā samādiya;</span><br />
</p>
<p id="bv2c137p3">
<span class="pali m-text">Vīriyapāramitaṁ gaccha,</span><br />
</p>
<p id="bv2c137p4">
<span class="pali m-text">yadi bodhiṁ pattumicchasi.</span><br />
</p>
<p id="bv2c138p1">
<span class="pali m-text">Yathāpi sīho migarājā,</span><br />
</p>
<p id="bv2c138p2">
<span class="pali m-text">nisajjaṭṭhānacaṅkame;</span><br />
</p>
<p id="bv2c138p3">
<span class="pali m-text">Alīnavīriyo hoti,</span><br />
</p>
<p id="bv2c138p4">
<span class="pali m-text">paggahitamano sadā.</span><br />
</p>
<p id="bv2c139p1">
<span class="pali m-text">Tatheva tvaṁ sabbabhave,</span><br />
</p>
<p id="bv2c139p2">
<span class="pali m-text">paggaṇha vīriyaṁ daḷhaṁ;</span><br />
</p>
<p id="bv2c139p3">
<span class="pali m-text">Vīriyapāramitaṁ gantvā,</span><br />
</p>
<p id="bv2c139p4">
<span class="pali m-text">sambodhiṁ pāpuṇissasi.</span><br />
</p>
<p id="bv2c140p1">
<span class="pali m-text">Na hete ettakāyeva,</span><br />
</p>
<p id="bv2c140p2">
<span class="pali m-text">buddhadhammā bhavissare;</span><br />
</p>
<p id="bv2c140p3">
<span class="pali m-text">Aññepi vicinissāmi,</span><br />
</p>
<p id="bv2c140p4">
<span class="pali m-text">ye dhammā bodhipācanā’.</span><br />
</p>
<p id="bv2c141p1">
<span class="pali m-text">Vicinanto tadā dakkhiṁ,</span><br />
</p>
<p id="bv2c141p2">
<span class="pali m-text">chaṭṭhamaṁ &lt;b&gt;khantipāramiṁ&lt;/b&gt;;</span><br />
</p>
<p id="bv2c141p3">
<span class="pali m-text">Pubbakehi mahesīhi,</span><br />
</p>
<p id="bv2c141p4">
<span class="pali m-text">āsevitanisevitaṁ.</span><br />
</p>
<p id="bv2c142p1">
<span class="pali m-text">‘Imaṁ tvaṁ chaṭṭhamaṁ tāva,</span><br />
</p>
<p id="bv2c142p2">
<span class="pali m-text">daḷhaṁ katvā samādiya;</span><br />
</p>
<p id="bv2c142p3">
<span class="pali m-text">Tattha advejjhamānaso,</span><br />
</p>
<p id="bv2c142p4">
<span class="pali m-text">sambodhiṁ pāpuṇissasi.</span><br />
</p>
<p id="bv2c143p1">
<span class="pali m-text">Yathāpi pathavī nāma,</span><br />
</p>
<p id="bv2c143p2">
<span class="pali m-text">sucimpi asucimpi ca;</span><br />
</p>
<p id="bv2c143p3">
<span class="pali m-text">Sabbaṁ sahati nikkhepaṁ,</span><br />
</p>
<p id="bv2c143p4">
<span class="pali m-text">na karoti paṭighaṁ tayā.</span><br />
</p>
<p id="bv2c144p1">
<span class="pali m-text">Tatheva tvampi sabbesaṁ,</span><br />
</p>
<p id="bv2c144p2">
<span class="pali m-text">sammānāvamānakkhamo;</span><br />
</p>
<p id="bv2c144p3">
<span class="pali m-text">Khantipāramitaṁ gantvā,</span><br />
</p>
<p id="bv2c144p4">
<span class="pali m-text">sambodhiṁ pāpuṇissasi.</span><br />
</p>
<p id="bv2c145p1">
<span class="pali m-text">Na hete ettakāyeva,</span><br />
</p>
<p id="bv2c145p2">
<span class="pali m-text">buddhadhammā bhavissare;</span><br />
</p>
<p id="bv2c145p3">
<span class="pali m-text">Aññepi vicinissāmi,</span><br />
</p>
<p id="bv2c145p4">
<span class="pali m-text">ye dhammā bodhipācanā’.</span><br />
</p>
<p id="bv2c146p1">
<span class="pali m-text">Vicinanto tadā dakkhiṁ,</span><br />
</p>
<p id="bv2c146p2">
<span class="pali m-text">sattamaṁ &lt;b&gt;saccapāramiṁ&lt;/b&gt;;</span><br />
</p>
<p id="bv2c146p3">
<span class="pali m-text">Pubbakehi mahesīhi,</span><br />
</p>
<p id="bv2c146p4">
<span class="pali m-text">āsevitanisevitaṁ.</span><br />
</p>
<p id="bv2c147p1">
<span class="pali m-text">‘Imaṁ tvaṁ sattamaṁ tāva,</span><br />
</p>
<p id="bv2c147p2">
<span class="pali m-text">daḷhaṁ katvā samādiya;</span><br />
</p>
<p id="bv2c147p3">
<span class="pali m-text">Tattha advejjhavacano,</span><br />
</p>
<p id="bv2c147p4">
<span class="pali m-text">sambodhiṁ pāpuṇissasi.</span><br />
</p>
<p id="bv2c148p1">
<span class="pali m-text">Yathāpi osadhī nāma,</span><br />
</p>
<p id="bv2c148p2">
<span class="pali m-text">tulābhūtā sadevake;</span><br />
</p>
<p id="bv2c148p3">
<span class="pali m-text">Samaye utuvasse vā,</span><br />
</p>
<p id="bv2c148p4">
<span class="pali m-text">na vokkamati vīthito.</span><br />
</p>
<p id="bv2c149p1">
<span class="pali m-text">Tatheva tvampi saccesu,</span><br />
</p>
<p id="bv2c149p2">
<span class="pali m-text">mā vokkama hi vīthito;</span><br />
</p>
<p id="bv2c149p3">
<span class="pali m-text">Saccapāramitaṁ gantvā,</span><br />
</p>
<p id="bv2c149p4">
<span class="pali m-text">sambodhiṁ pāpuṇissasi.</span><br />
</p>
<p id="bv2c150p1">
<span class="pali m-text">Na hete ettakāyeva,</span><br />
</p>
<p id="bv2c150p2">
<span class="pali m-text">buddhadhammā bhavissare;</span><br />
</p>
<p id="bv2c150p3">
<span class="pali m-text">Aññepi vicinissāmi,</span><br />
</p>
<p id="bv2c150p4">
<span class="pali m-text">ye dhammā bodhipācanā’.</span><br />
</p>
<p id="bv2c151p1">
<span class="pali m-text">Vicinanto tadā dakkhiṁ,</span><br />
</p>
<p id="bv2c151p2">
<span class="pali m-text">Aṭṭhamaṁ &lt;b&gt;adhiṭṭhānapāramiṁ&lt;/b&gt;;</span><br />
</p>
<p id="bv2c151p3">
<span class="pali m-text">Pubbakehi mahesīhi,</span><br />
</p>
<p id="bv2c151p4">
<span class="pali m-text">Āsevitanisevitaṁ.</span><br />
</p>
<p id="bv2c152p1">
<span class="pali m-text">‘Imaṁ tvaṁ aṭṭhamaṁ tāva,</span><br />
</p>
<p id="bv2c152p2">
<span class="pali m-text">daḷhaṁ katvā samādiya;</span><br />
</p>
<p id="bv2c152p3">
<span class="pali m-text">Tattha tvaṁ acalo hutvā,</span><br />
</p>
<p id="bv2c152p4">
<span class="pali m-text">sambodhiṁ pāpuṇissasi.</span><br />
</p>
<p id="bv2c153p1">
<span class="pali m-text">Yathāpi pabbato selo,</span><br />
</p>
<p id="bv2c153p2">
<span class="pali m-text">acalo suppatiṭṭhito;</span><br />
</p>
<p id="bv2c153p3">
<span class="pali m-text">Na kampati bhusavātehi,</span><br />
</p>
<p id="bv2c153p4">
<span class="pali m-text">sakaṭṭhāneva tiṭṭhati.</span><br />
</p>
<p id="bv2c154p1">
<span class="pali m-text">Tatheva tvampi adhiṭṭhāne,</span><br />
</p>
<p id="bv2c154p2">
<span class="pali m-text">Sabbadā acalo bhava;</span><br />
</p>
<p id="bv2c154p3">
<span class="pali m-text">Adhiṭṭhānapāramitaṁ gantvā,</span><br />
</p>
<p id="bv2c154p4">
<span class="pali m-text">Sambodhiṁ pāpuṇissasi.</span><br />
</p>
<p id="bv2c155p1">
<span class="pali m-text">Na hete ettakāyeva,</span><br />
</p>
<p id="bv2c155p2">
<span class="pali m-text">buddhadhammā bhavissare;</span><br />
</p>
<p id="bv2c155p3">
<span class="pali m-text">Aññepi vicinissāmi,</span><br />
</p>
<p id="bv2c155p4">
<span class="pali m-text">ye dhammā bodhipācanā’.</span><br />
</p>
<p id="bv2c156p1">
<span class="pali m-text">Vicinanto tadā dakkhiṁ,</span><br />
</p>
<p id="bv2c156p2">
<span class="pali m-text">navamaṁ &lt;b&gt;mettāpāramiṁ&lt;/b&gt;;</span><br />
</p>
<p id="bv2c156p3">
<span class="pali m-text">Pubbakehi mahesīhi,</span><br />
</p>
<p id="bv2c156p4">
<span class="pali m-text">āsevitanisevitaṁ.</span><br />
</p>
<p id="bv2c157p1">
<span class="pali m-text">‘Imaṁ tvaṁ navamaṁ tāva,</span><br />
</p>
<p id="bv2c157p2">
<span class="pali m-text">daḷhaṁ katvā samādiya;</span><br />
</p>
<p id="bv2c157p3">
<span class="pali m-text">Mettāya asamo hohi,</span><br />
</p>
<p id="bv2c157p4">
<span class="pali m-text">yadi bodhiṁ pattumicchasi.</span><br />
</p>
<p id="bv2c158p1">
<span class="pali m-text">Yathāpi udakaṁ nāma,</span><br />
</p>
<p id="bv2c158p2">
<span class="pali m-text">kalyāṇe pāpake jane;</span><br />
</p>
<p id="bv2c158p3">
<span class="pali m-text">Samaṁ pharati sītena,</span><br />
</p>
<p id="bv2c158p4">
<span class="pali m-text">pavāheti rajomalaṁ.</span><br />
</p>
<p id="bv2c159p1">
<span class="pali m-text">Tatheva tvaṁ hitāhite,</span><br />
</p>
<p id="bv2c159p2">
<span class="pali m-text">samaṁ mettāya bhāvaya;</span><br />
</p>
<p id="bv2c159p3">
<span class="pali m-text">Mettāpāramitaṁ gantvā,</span><br />
</p>
<p id="bv2c159p4">
<span class="pali m-text">sambodhiṁ pāpuṇissasi.</span><br />
</p>
<p id="bv2c160p1">
<span class="pali m-text">Na hete ettakāyeva,</span><br />
</p>
<p id="bv2c160p2">
<span class="pali m-text">buddhadhammā bhavissare;</span><br />
</p>
<p id="bv2c160p3">
<span class="pali m-text">Aññepi vicinissāmi,</span><br />
</p>
<p id="bv2c160p4">
<span class="pali m-text">ye dhammā bodhipācanā’.</span><br />
</p>
<p id="bv2c161p1">
<span class="pali m-text">Vicinanto tadā dakkhiṁ,</span><br />
</p>
<p id="bv2c161p2">
<span class="pali m-text">dasamaṁ &lt;b&gt;upekkhāpāramiṁ&lt;/b&gt;;</span><br />
</p>
<p id="bv2c161p3">
<span class="pali m-text">Pubbakehi mahesīhi,</span><br />
</p>
<p id="bv2c161p4">
<span class="pali m-text">āsevitanisevitaṁ.</span><br />
</p>
<p id="bv2c162p1">
<span class="pali m-text">‘Imaṁ tvaṁ dasamaṁ tāva,</span><br />
</p>
<p id="bv2c162p2">
<span class="pali m-text">daḷhaṁ katvā samādiya;</span><br />
</p>
<p id="bv2c162p3">
<span class="pali m-text">Tulābhūto daḷho hutvā,</span><br />
</p>
<p id="bv2c162p4">
<span class="pali m-text">sambodhiṁ pāpuṇissasi.</span><br />
</p>
<p id="bv2c163p1">
<span class="pali m-text">Yathāpi pathavī nāma,</span><br />
</p>
<p id="bv2c163p2">
<span class="pali m-text">nikkhittaṁ asuciṁ suciṁ;</span><br />
</p>
<p id="bv2c163p3">
<span class="pali m-text">Upekkhati ubhopete,</span><br />
</p>
<p id="bv2c163p4">
<span class="pali m-text">kopānunayavajjitā.</span><br />
</p>
<p id="bv2c164p1">
<span class="pali m-text">Tatheva tvaṁ sukhadukkhe,</span><br />
</p>
<p id="bv2c164p2">
<span class="pali m-text">tulābhūto sadā bhava;</span><br />
</p>
<p id="bv2c164p3">
<span class="pali m-text">Upekkhāpāramitaṁ gantvā,</span><br />
</p>
<p id="bv2c164p4">
<span class="pali m-text">sambodhiṁ pāpuṇissasi.</span><br />
</p>
<p id="bv2c165p1">
<span class="pali m-text">Ettakāyeva te loke,</span><br />
</p>
<p id="bv2c165p2">
<span class="pali m-text">ye dhammā bodhipācanā;</span><br />
</p>
<p id="bv2c165p3">
<span class="pali m-text">Tatuddhaṁ natthi aññatra,</span><br />
</p>
<p id="bv2c165p4">
<span class="pali m-text">daḷhaṁ tattha patiṭṭhaha’.</span><br />
</p>
<p id="bv2c166p1">
<span class="pali m-text">Ime dhamme sammasato,</span><br />
</p>
<p id="bv2c166p2">
<span class="pali m-text">sabhāvasarasalakkhaṇe;</span><br />
</p>
<p id="bv2c166p3">
<span class="pali m-text">Dhammatejena vasudhā,</span><br />
</p>
<p id="bv2c166p4">
<span class="pali m-text">dasasahassī pakampatha.</span><br />
</p>
<p id="bv2c167p1">
<span class="pali m-text">Calatī ravatī pathavī,</span><br />
</p>
<p id="bv2c167p2">
<span class="pali m-text">ucchuyantaṁva pīḷitaṁ;</span><br />
</p>
<p id="bv2c167p3">
<span class="pali m-text">Telayante yathā cakkaṁ,</span><br />
</p>
<p id="bv2c167p4">
<span class="pali m-text">evaṁ kampati medanī.</span><br />
</p>
<p id="bv2c168p1">
<span class="pali m-text">Yāvatā parisā āsi,</span><br />
</p>
<p id="bv2c168p2">
<span class="pali m-text">buddhassa parivesane;</span><br />
</p>
<p id="bv2c168p3">
<span class="pali m-text">Pavedhamānā sā tattha,</span><br />
</p>
<p id="bv2c168p4">
<span class="pali m-text">mucchitā seti bhūmiyaṁ.</span><br />
</p>
<p id="bv2c169p1">
<span class="pali m-text">Ghaṭānekasahassāni,</span><br />
</p>
<p id="bv2c169p2">
<span class="pali m-text">kumbhīnañca satā bahū;</span><br />
</p>
<p id="bv2c169p3">
<span class="pali m-text">Sañcuṇṇamathitā tattha,</span><br />
</p>
<p id="bv2c169p4">
<span class="pali m-text">aññamaññaṁ paghaṭṭitā.</span><br />
</p>
<p id="bv2c170p1">
<span class="pali m-text">Ubbiggā tasitā bhītā,</span><br />
</p>
<p id="bv2c170p2">
<span class="pali m-text">bhantā byathitamānasā;</span><br />
</p>
<p id="bv2c170p3">
<span class="pali m-text">Mahājanā samāgamma,</span><br />
</p>
<p id="bv2c170p4">
<span class="pali m-text">dīpaṅkaramupāgamuṁ.</span><br />
</p>
<p id="bv2c171p1">
<span class="pali m-text">‘Kiṁ bhavissati lokassa,</span><br />
</p>
<p id="bv2c171p2">
<span class="pali m-text">kalyāṇamatha pāpakaṁ;</span><br />
</p>
<p id="bv2c171p3">
<span class="pali m-text">Sabbo upadduto loko,</span><br />
</p>
<p id="bv2c171p4">
<span class="pali m-text">taṁ vinodehi cakkhuma’.</span><br />
</p>
<p id="bv2c172p1">
<span class="pali m-text">Tesaṁ tadā saññapesi,</span><br />
</p>
<p id="bv2c172p2">
<span class="pali m-text">dīpaṅkaro mahāmuni;</span><br />
</p>
<p id="bv2c172p3">
<span class="pali m-text">‘Visaṭṭhā hotha mā bhetha,</span><br />
</p>
<p id="bv2c172p4">
<span class="pali m-text">imasmiṁ pathavikampane.</span><br />
</p>
<p id="bv2c173p1">
<span class="pali m-text">Yamahaṁ ajja byākāsiṁ,</span><br />
</p>
<p id="bv2c173p2">
<span class="pali m-text">buddho loke bhavissati;</span><br />
</p>
<p id="bv2c173p3">
<span class="pali m-text">Eso sammasati dhammaṁ,</span><br />
</p>
<p id="bv2c173p4">
<span class="pali m-text">pubbakaṁ jinasevitaṁ.</span><br />
</p>
<p id="bv2c174p1">
<span class="pali m-text">Tassa sammasato dhammaṁ,</span><br />
</p>
<p id="bv2c174p2">
<span class="pali m-text">buddhabhūmiṁ asesato;</span><br />
</p>
<p id="bv2c174p3">
<span class="pali m-text">Tenāyaṁ kampitā pathavī,</span><br />
</p>
<p id="bv2c174p4">
<span class="pali m-text">dasasahassī sadevake’.</span><br />
</p>
<p id="bv2c175p1">
<span class="pali m-text">Buddhassa vacanaṁ sutvā,</span><br />
</p>
<p id="bv2c175p2">
<span class="pali m-text">mano nibbāyi tāvade;</span><br />
</p>
<p id="bv2c175p3">
<span class="pali m-text">Sabbe maṁ upasaṅkamma,</span><br />
</p>
<p id="bv2c175p4">
<span class="pali m-text">punāpi abhivandisuṁ.</span><br />
</p>
<p id="bv2c176p1">
<span class="pali m-text">Samādiyitvā buddhaguṇaṁ,</span><br />
</p>
<p id="bv2c176p2">
<span class="pali m-text">daḷhaṁ katvāna mānasaṁ;</span><br />
</p>
<p id="bv2c176p3">
<span class="pali m-text">Dīpaṅkaraṁ namassitvā,</span><br />
</p>
<p id="bv2c176p4">
<span class="pali m-text">āsanā vuṭṭhahiṁ tadā.</span><br />
</p>
<p id="bv2c177p1">
<span class="pali m-text">Dibbaṁ mānusakaṁ pupphaṁ,</span><br />
</p>
<p id="bv2c177p2">
<span class="pali m-text">devā mānusakā ubho;</span><br />
</p>
<p id="bv2c177p3">
<span class="pali m-text">Samokiranti pupphehi,</span><br />
</p>
<p id="bv2c177p4">
<span class="pali m-text">vuṭṭhahantassa āsanā.</span><br />
</p>
<p id="bv2c178p1">
<span class="pali m-text">Vedayanti ca te sotthiṁ,</span><br />
</p>
<p id="bv2c178p2">
<span class="pali m-text">devā mānusakā ubho;</span><br />
</p>
<p id="bv2c178p3">
<span class="pali m-text">‘Mahantaṁ patthitaṁ tuyhaṁ,</span><br />
</p>
<p id="bv2c178p4">
<span class="pali m-text">taṁ labhassu yathicchitaṁ.</span><br />
</p>
<p id="bv2c179p1">
<span class="pali m-text">Sabbītiyo vivajjantu,</span><br />
</p>
<p id="bv2c179p2">
<span class="pali m-text">Soko rogo vinassatu;</span><br />
</p>
<p id="bv2c179p3">
<span class="pali m-text">Mā te bhavantvantarāyā,</span><br />
</p>
<p id="bv2c179p4">
<span class="pali m-text">Phusa khippaṁ bodhimuttamaṁ.</span><br />
</p>
<p id="bv2c180p1">
<span class="pali m-text">Yathāpi samaye patte,</span><br />
</p>
<p id="bv2c180p2">
<span class="pali m-text">pupphanti pupphino dumā;</span><br />
</p>
<p id="bv2c180p3">
<span class="pali m-text">Tatheva tvaṁ mahāvīra,</span><br />
</p>
<p id="bv2c180p4">
<span class="pali m-text">buddhañāṇena pupphasi.</span><br />
</p>
<p id="bv2c181p1">
<span class="pali m-text">Yathā ye keci sambuddhā,</span><br />
</p>
<p id="bv2c181p2">
<span class="pali m-text">pūrayuṁ dasa pāramī;</span><br />
</p>
<p id="bv2c181p3">
<span class="pali m-text">Tatheva tvaṁ mahāvīra,</span><br />
</p>
<p id="bv2c181p4">
<span class="pali m-text">pūraya dasa pāramī.</span><br />
</p>
<p id="bv2c182p1">
<span class="pali m-text">Yathā ye keci sambuddhā,</span><br />
</p>
<p id="bv2c182p2">
<span class="pali m-text">bodhimaṇḍamhi bujjhare;</span><br />
</p>
<p id="bv2c182p3">
<span class="pali m-text">Tatheva tvaṁ mahāvīra,</span><br />
</p>
<p id="bv2c182p4">
<span class="pali m-text">bujjhassu jinabodhiyaṁ.</span><br />
</p>
<p id="bv2c183p1">
<span class="pali m-text">Yathā ye keci sambuddhā,</span><br />
</p>
<p id="bv2c183p2">
<span class="pali m-text">dhammacakkaṁ pavattayuṁ;</span><br />
</p>
<p id="bv2c183p3">
<span class="pali m-text">Tatheva tvaṁ mahāvīra,</span><br />
</p>
<p id="bv2c183p4">
<span class="pali m-text">dhammacakkaṁ pavattaya.</span><br />
</p>
<p id="bv2c184p1">
<span class="pali m-text">Puṇṇamāye yathā cando,</span><br />
</p>
<p id="bv2c184p2">
<span class="pali m-text">parisuddho virocati;</span><br />
</p>
<p id="bv2c184p3">
<span class="pali m-text">Tatheva tvaṁ puṇṇamano,</span><br />
</p>
<p id="bv2c184p4">
<span class="pali m-text">viroca dasasahassiyaṁ.</span><br />
</p>
<p id="bv2c185p1">
<span class="pali m-text">Rāhumutto yathā sūriyo,</span><br />
</p>
<p id="bv2c185p2">
<span class="pali m-text">tāpena atirocati;</span><br />
</p>
<p id="bv2c185p3">
<span class="pali m-text">Tatheva lokā muñcitvā,</span><br />
</p>
<p id="bv2c185p4">
<span class="pali m-text">viroca siriyā tuvaṁ.</span><br />
</p>
<p id="bv2c186p1">
<span class="pali m-text">Yathā yā kāci nadiyo,</span><br />
</p>
<p id="bv2c186p2">
<span class="pali m-text">osaranti mahodadhiṁ;</span><br />
</p>
<p id="bv2c186p3">
<span class="pali m-text">Evaṁ sadevakā lokā,</span><br />
</p>
<p id="bv2c186p4">
<span class="pali m-text">osarantu tavantike’.</span><br />
</p>
<p id="bv2c187p1">
<span class="pali m-text">Tehi thutappasattho so,</span><br />
</p>
<p id="bv2c187p2">
<span class="pali m-text">Dasa dhamme samādiya;</span><br />
</p>
<p id="bv2c187p3">
<span class="pali m-text">Te dhamme paripūrento,</span><br />
</p>
<p id="bv2c187p4">
<span class="pali m-text">Pavanaṁ pāvisī tadā”ti.</span><br />
</p>
<p id="bv2c188p1">
<span class="pali m-text">Sumedhapatthanākathā niṭṭhitā.</span><br />
</p>
<div class="m-row">
<div class="m-col-t-6 m-text-left">
<a href="https://theravadan.org/pages/bv0001.html">Previous</a></div>
<div class="m-col-t-6 m-text-right">
<a href="https://theravadan.org/pages/bv0003.html">Next</a></div>
</div>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
      </div>
      <div class="m-clearfix-t"></div>
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
        <h3><a href="https://theravadan.org/pages/about">About</a></h3>
        <ul>
        </ul>
      </div>
    </div>
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>