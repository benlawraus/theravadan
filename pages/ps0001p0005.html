<!DOCTYPE html>
<html lang="en">
<head>
  <meta charset="UTF-8" />
  <title>ms &raquo; sutta &raquo; kn &raquo; ps &raquo; Paṭisambhidāmagga | Theravadan</title>
  <link rel="stylesheet" href="https://www.theravadan.org/static/JetBrains-Mono.css" />
  <link rel="stylesheet" href="https://www.theravadan.org/static/m-dark-mod.css" />
  <link rel="stylesheet" href="https://www.theravadan.org/static/authorcolors.css" />
  <link rel="icon" href="https://www.theravadan.org/images/favicon.jpeg" type="image/jpeg" />
  <link rel="canonical" href="https://www.theravadan.org/pages/ps0001p0005.html" />
  <meta name="viewport" content="width=device-width, initial-scale=1.0" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://www.theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://www.theravadan.org/pages/ms-index.html">ms</a> &raquo;
            <a href="https://www.theravadan.org/pages/ms-sutta-index.html">sutta</a> &raquo;
            <a href="https://www.theravadan.org/pages/ms-sutta-kn-index.html">kn</a> &raquo;
            <a href="https://www.theravadan.org/pages/ms-sutta-kn-ps-index.html">ps</a> &raquo;
          </span>
          Paṭisambhidāmagga
        </h1>
<!-- content -->
<div class="m-row">
<div class="m-col-t-6 m-text-left">
<a href="https://www.theravadan.org/pages/ps0001p0004.html">Previous</a></div>
<div class="m-col-t-6 m-text-right">
<a href="https://www.theravadan.org/pages/ps0001p0006.html">Next</a></div>
</div>
<p id="ps1p5c0p2">
<span class="pali m-text">1 Mahāvagga</span><br />
</p>
<section id="vimokkhakatha">
<span id="ps1p5c0p3"></span><h2><span class="pali m-text">1.5. Vimokkhakathā</span></h2>
<p id="ps1p5c1p0">
<span class="pali m-text">1.5.1. Uddesa</span><br />
</p>
<p id="ps1p5c1p1">
<span class="pali m-text">Purimanidānaṁ.</span><br />
</p>
<p id="ps1p5c1p2">
<span class="pali m-text">“Tayome, bhikkhave, vimokkhā.</span><br />
</p>
<p id="ps1p5c1p3">
<span class="pali m-text">Katame tayo?</span><br />
</p>
<p id="ps1p5c1p4">
<span class="pali m-text">Suññato vimokkho, animitto vimokkho, appaṇihito vimokkho—</span><br />
</p>
<p id="ps1p5c1p5">
<span class="pali m-text">ime kho, bhikkhave, tayo vimokkhā.</span><br />
</p>
<p id="ps1p5c2p1">
<span class="pali m-text">Api ca aṭṭhasaṭṭhi vimokkhā—</span><br />
</p>
<p id="ps1p5c2p2">
<span class="pali m-text">suññato vimokkho, animitto vimokkho, appaṇihito vimokkho;</span><br />
</p>
<p id="ps1p5c2p3">
<span class="pali m-text">ajjhattavuṭṭhāno vimokkho, bahiddhāvuṭṭhāno vimokkho, dubhato vuṭṭhāno vimokkho;</span><br />
</p>
<p id="ps1p5c2p4">
<span class="pali m-text">ajjhattavuṭṭhānā cattāro vimokkhā, bahiddhāvuṭṭhānā cattāro vimokkhā, dubhato vuṭṭhānā cattāro vimokkhā;</span><br />
</p>
<p id="ps1p5c2p5">
<span class="pali m-text">ajjhattavuṭṭhānānaṁ anulomā cattāro vimokkhā, bahiddhāvuṭṭhānānaṁ anulomā cattāro vimokkhā, dubhato vuṭṭhānānaṁ anulomā cattāro vimokkhā;</span><br />
</p>
<p id="ps1p5c2p6">
<span class="pali m-text">ajjhattavuṭṭhānapaṭippassaddhī cattāro vimokkhā, bahiddhāvuṭṭhānapaṭippassaddhī cattāro vimokkhā, dubhato vuṭṭhānapaṭippassaddhī cattāro vimokkhā;</span><br />
</p>
<p id="ps1p5c2p7">
<span class="pali m-text">rūpī rūpāni passatīti vimokkho, ajjhattaṁ arūpasaññī bahiddhā rūpāni passatīti vimokkho, subhaṁ teva adhimutto hotīti vimokkho;</span><br />
</p>
<p id="ps1p5c2p8">
<span class="pali m-text">ākāsānañcāyatanasamāpatti vimokkho, viññāṇañcāyatanasamāpatti vimokkho, ākiñcaññāyatanasamāpatti vimokkho;</span><br />
</p>
<p id="ps1p5c2p9">
<span class="pali m-text">nevasaññānāsaññāyatanasamāpatti vimokkho, saññāvedayitanirodhasamāpatti vimokkho;</span><br />
</p>
<p id="ps1p5c2p10">
<span class="pali m-text">samayavimokkho, asamayavimokkho;</span><br />
</p>
<p id="ps1p5c2p11">
<span class="pali m-text">sāmayiko vimokkho, asāmayiko vimokkho;</span><br />
</p>
<p id="ps1p5c2p12">
<span class="pali m-text">kuppo vimokkho, akuppo vimokkho;</span><br />
</p>
<p id="ps1p5c2p13">
<span class="pali m-text">lokiko vimokkho, lokuttaro vimokkho;</span><br />
</p>
<p id="ps1p5c2p14">
<span class="pali m-text">sāsavo vimokkho, anāsavo vimokkho;</span><br />
</p>
<p id="ps1p5c2p15">
<span class="pali m-text">sāmiso vimokkho, nirāmiso vimokkho;</span><br />
</p>
<p id="ps1p5c2p16">
<span class="pali m-text">nirāmisānirāmisataro vimokkho, paṇihito vimokkho, appaṇihito vimokkho, paṇihitappaṭippassaddhi vimokkho;</span><br />
</p>
<p id="ps1p5c2p17">
<span class="pali m-text">saññutto vimokkho, visaññutto vimokkho;</span><br />
</p>
<p id="ps1p5c2p18">
<span class="pali m-text">ekattavimokkho, nānattavimokkho, saññāvimokkho, ñāṇavimokkho;</span><br />
</p>
<p id="ps1p5c2p19">
<span class="pali m-text">sītisiyāvimokkho, jhānavimokkho, anupādācittassa vimokkho”. [75]</span><br />
</p>
<p id="ps1p5c3p0">
<span class="pali m-text">1.5.2. Niddesa</span><br />
</p>
<p id="ps1p5c3p1">
<span class="pali m-text">Katamo &lt;b&gt;suññato vimokkho?&lt;/b&gt;</span><br />
</p>
<p id="ps1p5c3p2">
<span class="pali m-text">Idha bhikkhu araññagato vā rukkhamūlagato vā suññāgāragato vā iti paṭisañcikkhati—</span><br />
</p>
<p id="ps1p5c3p3">
<span class="pali m-text">“suññamidaṁ attena vā attaniyena vā”ti.</span><br />
</p>
<p id="ps1p5c3p4">
<span class="pali m-text">So tattha abhinivesaṁ na karotīti—</span><br />
</p>
<p id="ps1p5c3p5">
<span class="pali m-text">suññato vimokkho.</span><br />
</p>
<p id="ps1p5c3p6">
<span class="pali m-text">Ayaṁ suññato vimokkho.</span><br />
</p>
<p id="ps1p5c4p1">
<span class="pali m-text">Katamo &lt;b&gt;animitto vimokkho?&lt;/b&gt;</span><br />
</p>
<p id="ps1p5c4p2">
<span class="pali m-text">Idha bhikkhu araññagato vā rukkhamūlagato vā suññāgāragato vā iti paṭisañcikkhati—</span><br />
</p>
<p id="ps1p5c4p3">
<span class="pali m-text">“suññamidaṁ attena vā attaniyena vā”ti.</span><br />
</p>
<p id="ps1p5c4p4">
<span class="pali m-text">So tattha nimittaṁ na karotīti—</span><br />
</p>
<p id="ps1p5c4p5">
<span class="pali m-text">animitto vimokkho.</span><br />
</p>
<p id="ps1p5c4p6">
<span class="pali m-text">Ayaṁ animitto vimokkho.</span><br />
</p>
<p id="ps1p5c5p1">
<span class="pali m-text">Katamo &lt;b&gt;appaṇihito vimokkho?&lt;/b&gt;</span><br />
</p>
<p id="ps1p5c5p2">
<span class="pali m-text">Idha bhikkhu araññagato vā rukkhamūlagato vā suññāgāragato vā iti paṭisañcikkhati—</span><br />
</p>
<p id="ps1p5c5p3">
<span class="pali m-text">“suññamidaṁ attena vā attaniyena vā”ti.</span><br />
</p>
<p id="ps1p5c5p4">
<span class="pali m-text">So tattha paṇidhiṁ na karotīti—</span><br />
</p>
<p id="ps1p5c5p5">
<span class="pali m-text">appaṇihito vimokkho.</span><br />
</p>
<p id="ps1p5c5p6">
<span class="pali m-text">Ayaṁ appaṇihito vimokkho.</span><br />
</p>
<p id="ps1p5c6p1">
<span class="pali m-text">Katamo &lt;b&gt;ajjhattavuṭṭhāno vimokkho?&lt;/b&gt;</span><br />
</p>
<p id="ps1p5c6p2">
<span class="pali m-text">Cattāri jhānāni—</span><br />
</p>
<p id="ps1p5c6p3">
<span class="pali m-text">ayaṁ ajjhattavuṭṭhāno vimokkho.</span><br />
</p>
<p id="ps1p5c6p4">
<span class="pali m-text">Katamo bahiddhāvuṭṭhāno vimokkho?</span><br />
</p>
<p id="ps1p5c6p5">
<span class="pali m-text">Catasso arūpasamāpattiyo—</span><br />
</p>
<p id="ps1p5c6p6">
<span class="pali m-text">ayaṁ bahiddhāvuṭṭhāno vimokkho.</span><br />
</p>
<p id="ps1p5c6p7">
<span class="pali m-text">Katamo dubhato vuṭṭhāno vimokkho?</span><br />
</p>
<p id="ps1p5c6p8">
<span class="pali m-text">Cattāro ariyamaggā—</span><br />
</p>
<p id="ps1p5c6p9">
<span class="pali m-text">ayaṁ dubhato vuṭṭhāno vimokkho.</span><br />
</p>
<p id="ps1p5c7p1">
<span class="pali m-text">Katame &lt;b&gt;ajjhattavuṭṭhānā cattāro vimokkhā?&lt;/b&gt;</span><br />
</p>
<p id="ps1p5c7p2">
<span class="pali m-text">Paṭhamaṁ jhānaṁ nīvaraṇehi vuṭṭhāti.</span><br />
</p>
<p id="ps1p5c7p3">
<span class="pali m-text">Dutiyaṁ jhānaṁ vitakkavicārehi vuṭṭhāti.</span><br />
</p>
<p id="ps1p5c7p4">
<span class="pali m-text">Tatiyaṁ jhānaṁ pītiyā vuṭṭhāti.</span><br />
</p>
<p id="ps1p5c7p5">
<span class="pali m-text">Catutthaṁ jhānaṁ sukhadukkhehi vuṭṭhāti.</span><br />
</p>
<p id="ps1p5c7p6">
<span class="pali m-text">Ime ajjhattavuṭṭhānā cattāro vimokkhā.</span><br />
</p>
<p id="ps1p5c8p1">
<span class="pali m-text">Katame &lt;b&gt;bahiddhāvuṭṭhānā cattāro vimokkhā?&lt;/b&gt;</span><br />
</p>
<p id="ps1p5c8p2">
<span class="pali m-text">Ākāsānañcāyatanasamāpatti rūpasaññāya paṭighasaññāya nānattasaññāya vuṭṭhāti.</span><br />
</p>
<p id="ps1p5c8p3">
<span class="pali m-text">Viññāṇañcāyatanasamāpatti ākāsānañcāyatanasaññāya vuṭṭhāti.</span><br />
</p>
<p id="ps1p5c8p4">
<span class="pali m-text">Ākiñcaññāyatanasamāpatti viññāṇañcāyatanasaññāya vuṭṭhāti.</span><br />
</p>
<p id="ps1p5c8p5">
<span class="pali m-text">Nevasaññānāsaññāyatanasamāpatti ākiñcaññāyatanasaññāya vuṭṭhāti.</span><br />
</p>
<p id="ps1p5c8p6">
<span class="pali m-text">Ime bahiddhāvuṭṭhānā cattāro vimokkhā.</span><br />
</p>
<p id="ps1p5c9p1">
<span class="pali m-text">Katame &lt;b&gt;dubhato vuṭṭhānā cattāro vimokkhā?&lt;/b&gt;</span><br />
</p>
<p id="ps1p5c9p2">
<span class="pali m-text">Sotāpattimaggo sakkāyadiṭṭhivicikicchāsīlabbataparāmāsā diṭṭhānusayā vicikicchānusayā vuṭṭhāti, tadanuvattakakilesehi ca khandhehi ca vuṭṭhāti, bahiddhā ca sabbanimittehi vuṭṭhāti.</span><br />
</p>
<p id="ps1p5c9p3">
<span class="pali m-text">Sakadāgāmimaggo oḷārikā kāmarāgasaññojanā paṭighasaññojanā oḷārikā kāmarāgānusayā paṭighānusayā vuṭṭhāti, tadanuvattakakilesehi ca khandhehi ca vuṭṭhāti, bahiddhā ca sabbanimittehi vuṭṭhāti.</span><br />
</p>
<p id="ps1p5c9p4">
<span class="pali m-text">Anāgāmimaggo anusahagatā kāmarāgasaññojanā paṭighasaññojanā anusahagatā kāmarāgānusayā paṭighānusayā vuṭṭhāti, tadanuvattakakilesehi ca khandhehi ca vuṭṭhāti, bahiddhā ca sabbanimittehi vuṭṭhāti.</span><br />
</p>
<p id="ps1p5c9p5">
<span class="pali m-text">Arahattamaggo rūparāgā arūparāgā mānā uddhaccā avijjāya mānānusayā bhavarāgānusayā avijjānusayā vuṭṭhāti, tadanuvattakakilesehi ca khandhehi ca vuṭṭhāti, bahiddhā ca sabbanimittehi vuṭṭhāti.</span><br />
</p>
<p id="ps1p5c9p6">
<span class="pali m-text">Ime dubhato vuṭṭhānā cattāro vimokkhā.</span><br />
</p>
<p id="ps1p5c10p1">
<span class="pali m-text">Katame &lt;b&gt;ajjhattavuṭṭhānānaṁ anulomā cattāro vimokkhā?&lt;/b&gt;</span><br />
</p>
<p id="ps1p5c10p2">
<span class="pali m-text">Paṭhamaṁ jhānaṁ paṭilābhatthāya vitakko ca vicāro ca pīti ca sukhañca cittekaggatā ca, dutiyaṁ jhānaṁ paṭilābhatthāya …pe…</span><br />
</p>
<p id="ps1p5c10p3">
<span class="pali m-text">tatiyaṁ jhānaṁ paṭilābhatthāya …pe…</span><br />
</p>
<p id="ps1p5c10p4">
<span class="pali m-text">catutthaṁ jhānaṁ paṭilābhatthāya vitakko ca vicāro ca pīti ca sukhañca cittekaggatā ca—</span><br />
</p>
<p id="ps1p5c10p5">
<span class="pali m-text">ime ajjhattavuṭṭhānānaṁ anulomā cattāro vimokkhā.</span><br />
</p>
<p id="ps1p5c11p1">
<span class="pali m-text">Katame &lt;b&gt;bahiddhāvuṭṭhānānaṁ anulomā cattāro vimokkhā?&lt;/b&gt;</span><br />
</p>
<p id="ps1p5c11p2">
<span class="pali m-text">Ākāsānañcāyatanasamāpattiṁ paṭilābhatthāya vitakko ca vicāro ca pīti ca sukhañca cittekaggatā ca, viññāṇañcāyatanasamāpattiṁ …pe…</span><br />
</p>
<p id="ps1p5c11p3">
<span class="pali m-text">ākiñcaññāyatanasamāpattiṁ …pe…</span><br />
</p>
<p id="ps1p5c11p4">
<span class="pali m-text">nevasaññānāsaññāyatanasamāpattiṁ paṭilābhatthāya vitakko ca vicāro ca pīti ca sukhañca cittekaggatā ca—</span><br />
</p>
<p id="ps1p5c11p5">
<span class="pali m-text">ime bahiddhāvuṭṭhānānaṁ anulomā cattāro vimokkhā.</span><br />
</p>
<p id="ps1p5c12p1">
<span class="pali m-text">Katame &lt;b&gt;dubhato vuṭṭhānānaṁ anulomā cattāro vimokkhā?&lt;/b&gt;</span><br />
</p>
<p id="ps1p5c12p2">
<span class="pali m-text">Sotāpattimaggaṁ paṭilābhatthāya &lt;b&gt;aniccānupassanā, dukkhānupassanā, anattānupassanā&lt;/b&gt;.</span><br />
</p>
<p id="ps1p5c12p3">
<span class="pali m-text">Sakadāgāmimaggaṁ paṭilābhatthāya …pe…</span><br />
</p>
<p id="ps1p5c12p4">
<span class="pali m-text">anāgāmimaggaṁ paṭilābhatthāya …pe…</span><br />
</p>
<p id="ps1p5c12p5">
<span class="pali m-text">arahattamaggaṁ paṭilābhatthāya &lt;b&gt;aniccānupassanā, dukkhānupassanā, anattānupassanā&lt;/b&gt;—</span><br />
</p>
<p id="ps1p5c12p6">
<span class="pali m-text">ime dubhato vuṭṭhānānaṁ anulomā cattāro vimokkhā.</span><br />
</p>
<p id="ps1p5c13p1">
<span class="pali m-text">Katame &lt;b&gt;ajjhattavuṭṭhānapaṭippassaddhī cattāro vimokkhā?&lt;/b&gt;</span><br />
</p>
<p id="ps1p5c13p2">
<span class="pali m-text">Paṭhamassa jhānassa paṭilābho vā vipāko vā, dutiyassa jhānassa …pe…</span><br />
</p>
<p id="ps1p5c13p3">
<span class="pali m-text">tatiyassa jhānassa …pe…</span><br />
</p>
<p id="ps1p5c13p4">
<span class="pali m-text">catutthassa jhānassa paṭilābho vā vipāko vā—</span><br />
</p>
<p id="ps1p5c13p5">
<span class="pali m-text">ime ajjhattavuṭṭhānapaṭippassaddhī cattāro vimokkhā.</span><br />
</p>
<p id="ps1p5c14p1">
<span class="pali m-text">Katame &lt;b&gt;bahiddhāvuṭṭhānapaṭippassaddhī cattāro vimokkhā?&lt;/b&gt;</span><br />
</p>
<p id="ps1p5c14p2">
<span class="pali m-text">Ākāsānañcāyatanasamāpattiyā paṭilābho vā vipāko vā, viññāṇañcāyatanasamāpattiyā …pe…</span><br />
</p>
<p id="ps1p5c14p3">
<span class="pali m-text">ākiñcaññāyatanasamāpattiyā …pe…</span><br />
</p>
<p id="ps1p5c14p4">
<span class="pali m-text">nevasaññānāsaññāyatanasamāpattiyā paṭilābho vā vipāko vā—</span><br />
</p>
<p id="ps1p5c14p5">
<span class="pali m-text">ime bahiddhāvuṭṭhānapaṭippassaddhī cattāro vimokkhā.</span><br />
</p>
<p id="ps1p5c15p1">
<span class="pali m-text">Katame &lt;b&gt;dubhato vuṭṭhānapaṭippassaddhī cattāro vimokkhā?&lt;/b&gt;</span><br />
</p>
<p id="ps1p5c15p2">
<span class="pali m-text">Sotāpattimaggassa sotāpattiphalaṁ, sakadāgāmimaggassa sakadāgāmiphalaṁ, anāgāmimaggassa anāgāmiphalaṁ, arahattamaggassa arahattaphalaṁ—</span><br />
</p>
<p id="ps1p5c15p3">
<span class="pali m-text">ime dubhato vuṭṭhānapaṭippassaddhī cattāro vimokkhā.</span><br />
</p>
<p id="ps1p5c16p1">
<span class="pali m-text">Kathaṁ &lt;b&gt;rūpī rūpāni passatīti—vimokkho?&lt;/b&gt;</span><br />
</p>
<p id="ps1p5c16p2">
<span class="pali m-text">Idhekacco ajjhattaṁ paccattaṁ nīlanimittaṁ manasikaroti, nīlasaññaṁ paṭilabhati.</span><br />
</p>
<p id="ps1p5c16p3">
<span class="pali m-text">So taṁ nimittaṁ suggahitaṁ karoti, sūpadhāritaṁ upadhāreti, svāvatthitaṁ avatthāpeti.</span><br />
</p>
<p id="ps1p5c16p4">
<span class="pali m-text">So taṁ nimittaṁ suggahitaṁ katvā sūpadhāritaṁ upadhāretvā svāvatthitaṁ avatthāpetvā bahiddhā nīlanimitte cittaṁ upasaṁharati, nīlasaññaṁ paṭilabhati.</span><br />
</p>
<p id="ps1p5c16p5">
<span class="pali m-text">So taṁ nimittaṁ suggahitaṁ karoti, sūpadhāritaṁ upadhāreti, svāvatthitaṁ avatthāpeti.</span><br />
</p>
<p id="ps1p5c16p6">
<span class="pali m-text">So taṁ nimittaṁ suggahitaṁ katvā upadhāretvā svāvatthitaṁ avatthāpetvā āsevati bhāveti bahulīkaroti.</span><br />
</p>
<p id="ps1p5c16p7">
<span class="pali m-text">Tassa evaṁ hoti—</span><br />
</p>
<p id="ps1p5c16p8">
<span class="pali m-text">“ajjhattañca bahiddhā ca ubhayamidaṁ rūpan”ti, rūpasaññī hoti.</span><br />
</p>
<p id="ps1p5c16p9">
<span class="pali m-text">Idhekacco ajjhattaṁ paccattaṁ pītanimittaṁ …pe…</span><br />
</p>
<p id="ps1p5c16p10">
<span class="pali m-text">lohitanimittaṁ …pe…</span><br />
</p>
<p id="ps1p5c16p11">
<span class="pali m-text">odātanimittaṁ manasikaroti, odātasaññaṁ paṭilabhati.</span><br />
</p>
<p id="ps1p5c16p12">
<span class="pali m-text">So taṁ nimittaṁ suggahitaṁ karoti, sūpadhāritaṁ upadhāreti, svāvatthitaṁ avatthāpeti.</span><br />
</p>
<p id="ps1p5c16p13">
<span class="pali m-text">So taṁ nimittaṁ suggahitaṁ katvā sūpadhāritaṁ upadhāretvā svāvatthitaṁ avatthāpetvā bahiddhā odātanimitte cittaṁ upasaṁharati, odātasaññaṁ paṭilabhati.</span><br />
</p>
<p id="ps1p5c16p14">
<span class="pali m-text">So taṁ nimittaṁ suggahitaṁ karoti, sūpadhāritaṁ upadhāreti, svāvatthitaṁ avatthāpeti.</span><br />
</p>
<p id="ps1p5c16p15">
<span class="pali m-text">So taṁ nimittaṁ suggahitaṁ katvā sūpadhāritaṁ upadhāretvā svāvatthitaṁ avatthāpetvā āsevati bhāveti bahulīkaroti.</span><br />
</p>
<p id="ps1p5c16p16">
<span class="pali m-text">Tassa evaṁ hoti—</span><br />
</p>
<p id="ps1p5c16p17">
<span class="pali m-text">“ajjhattañca bahiddhā ca ubhayamidaṁ rūpan”ti, rūpasaññī hoti.</span><br />
</p>
<p id="ps1p5c16p18">
<span class="pali m-text">Evaṁ rūpī rūpāni passatīti—</span><br />
</p>
<p id="ps1p5c16p19">
<span class="pali m-text">vimokkho.</span><br />
</p>
<p id="ps1p5c17p1">
<span class="pali m-text">Kathaṁ &lt;b&gt;ajjhattaṁ arūpasaññī bahiddhā rūpāni passatīti—vimokkho?&lt;/b&gt;</span><br />
</p>
<p id="ps1p5c17p2">
<span class="pali m-text">Idhekacco ajjhattaṁ paccattaṁ nīlanimittaṁ na manasikaroti, nīlasaññaṁ na paṭilabhati;</span><br />
</p>
<p id="ps1p5c17p3">
<span class="pali m-text">bahiddhā nīlanimitte cittaṁ upasaṁharati, nīlasaññaṁ paṭilabhati.</span><br />
</p>
<p id="ps1p5c17p4">
<span class="pali m-text">So taṁ nimittaṁ suggahitaṁ karoti, sūpadhāritaṁ upadhāreti, svāvatthitaṁ avatthāpeti.</span><br />
</p>
<p id="ps1p5c17p5">
<span class="pali m-text">So taṁ nimittaṁ suggahitaṁ katvā sūpadhāritaṁ upadhāretvā svāvatthitaṁ avatthāpetvā āsevati bhāveti bahulīkaroti.</span><br />
</p>
<p id="ps1p5c17p6">
<span class="pali m-text">Tassa evaṁ hoti—</span><br />
</p>
<p id="ps1p5c17p7">
<span class="pali m-text">“ajjhattaṁ arūpaṁ, bahiddhā rūpamidan”ti, rūpasaññī hoti.</span><br />
</p>
<p id="ps1p5c17p8">
<span class="pali m-text">Idhekacco ajjhattaṁ paccattaṁ pītanimittaṁ …pe…</span><br />
</p>
<p id="ps1p5c17p9">
<span class="pali m-text">lohitanimittaṁ …pe…</span><br />
</p>
<p id="ps1p5c17p10">
<span class="pali m-text">odātanimittaṁ na manasikaroti, odātasaññaṁ na paṭilabhati;</span><br />
</p>
<p id="ps1p5c17p11">
<span class="pali m-text">bahiddhā odātanimitte cittaṁ upasaṁharati, odātasaññaṁ paṭilabhati.</span><br />
</p>
<p id="ps1p5c17p12">
<span class="pali m-text">So taṁ nimittaṁ suggahitaṁ karoti, sūpadhāritaṁ upadhāreti, svāvatthitaṁ avatthāpeti.</span><br />
</p>
<p id="ps1p5c17p13">
<span class="pali m-text">So taṁ nimittaṁ suggahitaṁ katvā sūpadhāritaṁ upadhāretvā svāvatthitaṁ avatthāpetvā āsevati bhāveti bahulīkaroti.</span><br />
</p>
<p id="ps1p5c17p14">
<span class="pali m-text">Tassa evaṁ hoti—</span><br />
</p>
<p id="ps1p5c17p15">
<span class="pali m-text">“ajjhattaṁ arūpaṁ bahiddhā rūpamidan”ti, rūpasaññī hoti.</span><br />
</p>
<p id="ps1p5c17p16">
<span class="pali m-text">Evaṁ ajjhattaṁ arūpasaññī bahiddhā rūpāni passatīti—</span><br />
</p>
<p id="ps1p5c17p17">
<span class="pali m-text">vimokkho.</span><br />
</p>
<p id="ps1p5c18p1">
<span class="pali m-text">Kathaṁ &lt;b&gt;subhanteva adhimutto hotīti—vimokkho?&lt;/b&gt;</span><br />
</p>
<p id="ps1p5c18p2">
<span class="pali m-text">Idha bhikkhu mettāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ, tathā catutthaṁ. Iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena appamāṇena averena abyāpajjena pharitvā viharati.</span><br />
</p>
<p id="ps1p5c18p3">
<span class="pali m-text">Mettāya bhāvitattā sattā appaṭikūlā honti.</span><br />
</p>
<p id="ps1p5c18p4">
<span class="pali m-text">Karuṇāsahagatena cetasā …pe…</span><br />
</p>
<p id="ps1p5c18p5">
<span class="pali m-text">karuṇāya bhāvitattā sattā appaṭikūlā honti.</span><br />
</p>
<p id="ps1p5c18p6">
<span class="pali m-text">Muditāsahagatena cetasā …pe…</span><br />
</p>
<p id="ps1p5c18p7">
<span class="pali m-text">muditāya bhāvitattā sattā appaṭikūlā honti.</span><br />
</p>
<p id="ps1p5c18p8">
<span class="pali m-text">Upekkhāsahagatena cetasā ekaṁ disaṁ pharitvā viharati …pe…</span><br />
</p>
<p id="ps1p5c18p9">
<span class="pali m-text">upekkhāya bhāvitattā sattā appaṭikūlā honti.</span><br />
</p>
<p id="ps1p5c18p10">
<span class="pali m-text">Evaṁ “subhaṁ” teva adhimutto hotīti—</span><br />
</p>
<p id="ps1p5c18p11">
<span class="pali m-text">vimokkho.</span><br />
</p>
<p id="ps1p5c19p1">
<span class="pali m-text">Katamo &lt;b&gt;ākāsānañcāyatanasamāpatti vimokkho?&lt;/b&gt;</span><br />
</p>
<p id="ps1p5c19p2">
<span class="pali m-text">Idha bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā “ananto ākāso”ti ākāsānañcāyatanaṁ upasampajja viharati—</span><br />
</p>
<p id="ps1p5c19p3">
<span class="pali m-text">ayaṁ ākāsānañcāyatanasamāpatti vimokkho.</span><br />
</p>
<p id="ps1p5c20p1">
<span class="pali m-text">Katamo &lt;b&gt;viññāṇañcāyatanasamāpatti vimokkho?&lt;/b&gt;</span><br />
</p>
<p id="ps1p5c20p2">
<span class="pali m-text">Idha bhikkhu sabbaso ākāsānañcāyatanaṁ samatikkamma “anantaṁ viññāṇan”ti viññāṇañcāyatanaṁ upasampajja viharati—</span><br />
</p>
<p id="ps1p5c20p3">
<span class="pali m-text">ayaṁ viññāṇañcāyatanasamāpatti vimokkho.</span><br />
</p>
<p id="ps1p5c21p1">
<span class="pali m-text">Katamo &lt;b&gt;ākiñcaññāyatanasamāpatti vimokkho?&lt;/b&gt;</span><br />
</p>
<p id="ps1p5c21p2">
<span class="pali m-text">Idha bhikkhu sabbaso viññāṇañcāyatanaṁ samatikkamma “natthi kiñcī”ti ākiñcaññāyatanaṁ upasampajja viharati—</span><br />
</p>
<p id="ps1p5c21p3">
<span class="pali m-text">ayaṁ ākiñcaññāyatanasamāpatti vimokkho.</span><br />
</p>
<p id="ps1p5c22p1">
<span class="pali m-text">Katamo &lt;b&gt;nevasaññānāsaññāyatanasamāpatti vimokkho?&lt;/b&gt;</span><br />
</p>
<p id="ps1p5c22p2">
<span class="pali m-text">Idha bhikkhu sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati—</span><br />
</p>
<p id="ps1p5c22p3">
<span class="pali m-text">ayaṁ nevasaññānāsaññāyatanasamāpatti vimokkho.</span><br />
</p>
<p id="ps1p5c23p1">
<span class="pali m-text">Katamo &lt;b&gt;saññāvedayitanirodhasamāpatti vimokkho?&lt;/b&gt;</span><br />
</p>
<p id="ps1p5c23p2">
<span class="pali m-text">Idha bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati—</span><br />
</p>
<p id="ps1p5c23p3">
<span class="pali m-text">ayaṁ saññāvedayitanirodhasamāpatti vimokkho.</span><br />
</p>
<p id="ps1p5c24p1">
<span class="pali m-text">Katamo &lt;b&gt;samayavimokkho?&lt;/b&gt;</span><br />
</p>
<p id="ps1p5c24p2">
<span class="pali m-text">Cattāri ca jhānāni catasso ca arūpasamāpattiyo—</span><br />
</p>
<p id="ps1p5c24p3">
<span class="pali m-text">ayaṁ samayavimokkho.</span><br />
</p>
<p id="ps1p5c25p1">
<span class="pali m-text">Katamo &lt;b&gt;asamayavimokkho?&lt;/b&gt;</span><br />
</p>
<p id="ps1p5c25p2">
<span class="pali m-text">Cattāro ca ariyamaggā, cattāri ca sāmaññaphalāni, nibbānañca—</span><br />
</p>
<p id="ps1p5c25p3">
<span class="pali m-text">ayaṁ asamayavimokkho.</span><br />
</p>
<p id="ps1p5c26p1">
<span class="pali m-text">Katamo &lt;b&gt;sāmayiko vimokkho?&lt;/b&gt;</span><br />
</p>
<p id="ps1p5c26p2">
<span class="pali m-text">Cattāri ca jhānāni, catasso ca arūpasamāpattiyo—</span><br />
</p>
<p id="ps1p5c26p3">
<span class="pali m-text">ayaṁ sāmayiko vimokkho.</span><br />
</p>
<p id="ps1p5c27p1">
<span class="pali m-text">Katamo &lt;b&gt;asāmayiko vimokkho?&lt;/b&gt;</span><br />
</p>
<p id="ps1p5c27p2">
<span class="pali m-text">Cattāro ca ariyamaggā, cattāri ca sāmaññaphalāni, nibbānañca—</span><br />
</p>
<p id="ps1p5c27p3">
<span class="pali m-text">ayaṁ asāmayiko vimokkho.</span><br />
</p>
<p id="ps1p5c28p1">
<span class="pali m-text">Katamo &lt;b&gt;kuppo vimokkho?&lt;/b&gt;</span><br />
</p>
<p id="ps1p5c28p2">
<span class="pali m-text">Cattāri ca jhānāni, catasso ca arūpasamāpattiyo—</span><br />
</p>
<p id="ps1p5c28p3">
<span class="pali m-text">ayaṁ kuppo vimokkho.</span><br />
</p>
<p id="ps1p5c29p1">
<span class="pali m-text">Katamo &lt;b&gt;akuppo vimokkho?&lt;/b&gt;</span><br />
</p>
<p id="ps1p5c29p2">
<span class="pali m-text">Cattāro ca ariyamaggā, cattāri ca sāmaññaphalāni, nibbānañca—</span><br />
</p>
<p id="ps1p5c29p3">
<span class="pali m-text">ayaṁ akuppo vimokkho.</span><br />
</p>
<p id="ps1p5c30p1">
<span class="pali m-text">Katamo &lt;b&gt;lokiko vimokkho?&lt;/b&gt;</span><br />
</p>
<p id="ps1p5c30p2">
<span class="pali m-text">Cattāri ca jhānāni, catasso ca arūpasamāpattiyo—</span><br />
</p>
<p id="ps1p5c30p3">
<span class="pali m-text">ayaṁ lokiko vimokkho.</span><br />
</p>
<p id="ps1p5c31p1">
<span class="pali m-text">Katamo &lt;b&gt;lokuttaro vimokkho?&lt;/b&gt;</span><br />
</p>
<p id="ps1p5c31p2">
<span class="pali m-text">Cattāro ca ariyamaggā, cattāri ca sāmaññaphalāni, nibbānañca—</span><br />
</p>
<p id="ps1p5c31p3">
<span class="pali m-text">ayaṁ lokuttaro vimokkho.</span><br />
</p>
<p id="ps1p5c32p1">
<span class="pali m-text">Katamo &lt;b&gt;sāsavo vimokkho?&lt;/b&gt;</span><br />
</p>
<p id="ps1p5c32p2">
<span class="pali m-text">Cattāri ca jhānāni, catasso ca arūpasamāpattiyo—</span><br />
</p>
<p id="ps1p5c32p3">
<span class="pali m-text">ayaṁ sāsavo vimokkho.</span><br />
</p>
<p id="ps1p5c33p1">
<span class="pali m-text">Katamo &lt;b&gt;anāsavo vimokkho?&lt;/b&gt;</span><br />
</p>
<p id="ps1p5c33p2">
<span class="pali m-text">Cattāro ca ariyamaggā, cattāri ca sāmaññaphalāni, nibbānañca—</span><br />
</p>
<p id="ps1p5c33p3">
<span class="pali m-text">ayaṁ anāsavo vimokkho.</span><br />
</p>
<p id="ps1p5c34p1">
<span class="pali m-text">Katamo &lt;b&gt;sāmiso vimokkho?&lt;/b&gt;</span><br />
</p>
<p id="ps1p5c34p2">
<span class="pali m-text">Rūpappaṭisaññutto vimokkho—</span><br />
</p>
<p id="ps1p5c34p3">
<span class="pali m-text">ayaṁ sāmiso vimokkho.</span><br />
</p>
<p id="ps1p5c35p1">
<span class="pali m-text">Katamo &lt;b&gt;nirāmiso vimokkho?&lt;/b&gt;</span><br />
</p>
<p id="ps1p5c35p2">
<span class="pali m-text">Arūpappaṭisaññutto vimokkho—</span><br />
</p>
<p id="ps1p5c35p3">
<span class="pali m-text">ayaṁ nirāmiso vimokkho.</span><br />
</p>
<p id="ps1p5c36p1">
<span class="pali m-text">Katamo &lt;b&gt;nirāmisā nirāmisataro vimokkho?&lt;/b&gt;</span><br />
</p>
<p id="ps1p5c36p2">
<span class="pali m-text">Cattāro ca ariyamaggā, cattāri ca sāmaññaphalāni, nibbānañca—</span><br />
</p>
<p id="ps1p5c36p3">
<span class="pali m-text">ayaṁ nirāmisānirāmisataro vimokkho.</span><br />
</p>
<p id="ps1p5c37p1">
<span class="pali m-text">Katamo &lt;b&gt;paṇihito vimokkho?&lt;/b&gt;</span><br />
</p>
<p id="ps1p5c37p2">
<span class="pali m-text">Cattāri ca jhānāni, catasso ca arūpasamāpattiyo—</span><br />
</p>
<p id="ps1p5c37p3">
<span class="pali m-text">ayaṁ paṇihito vimokkho.</span><br />
</p>
<p id="ps1p5c37p4">
<span class="pali m-text">Katamo appaṇihito vimokkho?</span><br />
</p>
<p id="ps1p5c37p5">
<span class="pali m-text">Cattāro ca ariyamaggā, cattāri ca sāmaññaphalāni, nibbānañca—</span><br />
</p>
<p id="ps1p5c37p6">
<span class="pali m-text">ayaṁ appaṇihito vimokkho.</span><br />
</p>
<p id="ps1p5c38p1">
<span class="pali m-text">Katamo &lt;b&gt;paṇihitappaṭippassaddhi vimokkho?&lt;/b&gt;</span><br />
</p>
<p id="ps1p5c38p2">
<span class="pali m-text">Paṭhamassa jhānassa paṭilābho vā vipāko vā …pe…</span><br />
</p>
<p id="ps1p5c38p3">
<span class="pali m-text">nevasaññānāsaññāyatanasamāpattiyā paṭilābho vā vipāko vā—</span><br />
</p>
<p id="ps1p5c38p4">
<span class="pali m-text">ayaṁ paṇihitappaṭippassaddhi vimokkho.</span><br />
</p>
<p id="ps1p5c39p1">
<span class="pali m-text">Katamo &lt;b&gt;saññutto vimokkho?&lt;/b&gt;</span><br />
</p>
<p id="ps1p5c39p2">
<span class="pali m-text">Cattāri ca jhānāni, catasso ca arūpasamāpattiyo—</span><br />
</p>
<p id="ps1p5c39p3">
<span class="pali m-text">ayaṁ saññutto vimokkho.</span><br />
</p>
<p id="ps1p5c40p1">
<span class="pali m-text">Katamo &lt;b&gt;visaññutto vimokkho?&lt;/b&gt;</span><br />
</p>
<p id="ps1p5c40p2">
<span class="pali m-text">Cattāro ca ariyamaggā, cattāri ca sāmaññaphalāni, nibbānañca—</span><br />
</p>
<p id="ps1p5c40p3">
<span class="pali m-text">ayaṁ visaññutto vimokkho.</span><br />
</p>
<p id="ps1p5c41p1">
<span class="pali m-text">Katamo &lt;b&gt;ekattavimokkho?&lt;/b&gt;</span><br />
</p>
<p id="ps1p5c41p2">
<span class="pali m-text">Cattāro ca ariyamaggā, cattāri ca sāmaññaphalāni, nibbānañca—</span><br />
</p>
<p id="ps1p5c41p3">
<span class="pali m-text">ayaṁ ekattavimokkho.</span><br />
</p>
<p id="ps1p5c42p1">
<span class="pali m-text">Katamo &lt;b&gt;nānattavimokkho?&lt;/b&gt;</span><br />
</p>
<p id="ps1p5c42p2">
<span class="pali m-text">Cattāri ca jhānāni, catasso ca arūpasamāpattiyo—</span><br />
</p>
<p id="ps1p5c42p3">
<span class="pali m-text">ayaṁ nānattavimokkho.</span><br />
</p>
<p id="ps1p5c43p1">
<span class="pali m-text">Katamo &lt;b&gt;saññāvimokkho?&lt;/b&gt;</span><br />
</p>
<p id="ps1p5c43p2">
<span class="pali m-text">Siyā eko saññāvimokkho dasa saññāvimokkhā honti, dasa saññāvimokkhā eko saññāvimokkho hoti, vatthuvasena pariyāyena.</span><br />
</p>
<p id="ps1p5c44p1">
<span class="pali m-text">&lt;b&gt;Siyā&lt;/b&gt;ti kathañca siyā?</span><br />
</p>
<p id="ps1p5c44p2">
<span class="pali m-text">Aniccānupassanañāṇaṁ niccato saññāya muccatīti—</span><br />
</p>
<p id="ps1p5c44p3">
<span class="pali m-text">saññāvimokkho.</span><br />
</p>
<p id="ps1p5c44p4">
<span class="pali m-text">Dukkhānupassanañāṇaṁ sukhato saññāya muccatīti—</span><br />
</p>
<p id="ps1p5c44p5">
<span class="pali m-text">saññāvimokkho.</span><br />
</p>
<p id="ps1p5c44p6">
<span class="pali m-text">Anattānupassanañāṇaṁ attato saññāya muccatīti—</span><br />
</p>
<p id="ps1p5c44p7">
<span class="pali m-text">saññāvimokkho.</span><br />
</p>
<p id="ps1p5c44p8">
<span class="pali m-text">Nibbidānupassanañāṇaṁ nandiyā saññāya muccatīti—</span><br />
</p>
<p id="ps1p5c44p9">
<span class="pali m-text">saññāvimokkho.</span><br />
</p>
<p id="ps1p5c44p10">
<span class="pali m-text">Virāgānupassanañāṇaṁ rāgato saññāya muccatīti—</span><br />
</p>
<p id="ps1p5c44p11">
<span class="pali m-text">saññāvimokkho.</span><br />
</p>
<p id="ps1p5c44p12">
<span class="pali m-text">Nirodhānupassanañāṇaṁ samudayato saññāya muccatīti—</span><br />
</p>
<p id="ps1p5c44p13">
<span class="pali m-text">saññāvimokkho.</span><br />
</p>
<p id="ps1p5c44p14">
<span class="pali m-text">Paṭinissaggānupassanañāṇaṁ ādānato saññāya muccatīti—</span><br />
</p>
<p id="ps1p5c44p15">
<span class="pali m-text">saññāvimokkho.</span><br />
</p>
<p id="ps1p5c44p16">
<span class="pali m-text">Animittānupassanañāṇaṁ nimittato saññāya muccatīti—</span><br />
</p>
<p id="ps1p5c44p17">
<span class="pali m-text">saññāvimokkho.</span><br />
</p>
<p id="ps1p5c44p18">
<span class="pali m-text">Appaṇihitānupassanañāṇaṁ paṇidhiyā saññāya muccatīti—</span><br />
</p>
<p id="ps1p5c44p19">
<span class="pali m-text">saññāvimokkho.</span><br />
</p>
<p id="ps1p5c44p20">
<span class="pali m-text">Suññatānupassanañāṇaṁ abhinivesato saññāya muccatīti—</span><br />
</p>
<p id="ps1p5c44p21">
<span class="pali m-text">saññāvimokkho.</span><br />
</p>
<p id="ps1p5c44p22">
<span class="pali m-text">Evaṁ siyā eko saññāvimokkho dasa saññāvimokkhā honti, dasa saññāvimokkhā eko saññāvimokkho hoti vatthuvasena pariyāyena.</span><br />
</p>
<p id="ps1p5c45p1">
<span class="pali m-text">Rūpe aniccānupassanañāṇaṁ niccato saññāya muccatīti—</span><br />
</p>
<p id="ps1p5c45p2">
<span class="pali m-text">saññāvimokkho …pe…</span><br />
</p>
<p id="ps1p5c45p3">
<span class="pali m-text">rūpe suññatānupassanañāṇaṁ abhinivesato saññāya muccatīti—</span><br />
</p>
<p id="ps1p5c45p4">
<span class="pali m-text">saññāvimokkho.</span><br />
</p>
<p id="ps1p5c45p5">
<span class="pali m-text">Evaṁ siyā eko saññāvimokkho dasa saññāvimokkhā honti, dasa saññāvimokkhā eko saññāvimokkho hoti vatthuvasena pariyāyena.</span><br />
</p>
<p id="ps1p5c46p1">
<span class="pali m-text">Vedanāya …pe…</span><br />
</p>
<p id="ps1p5c46p2">
<span class="pali m-text">saññāya …</span><br />
</p>
<p id="ps1p5c46p3">
<span class="pali m-text">saṅkhāresu …</span><br />
</p>
<p id="ps1p5c46p4">
<span class="pali m-text">viññāṇe …</span><br />
</p>
<p id="ps1p5c46p5">
<span class="pali m-text">cakkhusmiṁ …pe…</span><br />
</p>
<p id="ps1p5c46p6">
<span class="pali m-text">jarāmaraṇe aniccānupassanañāṇaṁ niccato saññāya muccatīti—</span><br />
</p>
<p id="ps1p5c46p7">
<span class="pali m-text">saññāvimokkho …pe…</span><br />
</p>
<p id="ps1p5c46p8">
<span class="pali m-text">jarāmaraṇe suññatānupassanañāṇaṁ abhinivesato saññāya muccatīti—</span><br />
</p>
<p id="ps1p5c46p9">
<span class="pali m-text">saññāvimokkho.</span><br />
</p>
<p id="ps1p5c46p10">
<span class="pali m-text">Evaṁ siyā, eko saññāvimokkho dasa saññāvimokkhā honti, dasa saññāvimokkhā eko saññāvimokkho hoti vatthuvasena pariyāyena—</span><br />
</p>
<p id="ps1p5c46p11">
<span class="pali m-text">ayaṁ saññāvimokkho.</span><br />
</p>
<p id="ps1p5c47p1">
<span class="pali m-text">Katamo &lt;b&gt;ñāṇavimokkho?&lt;/b&gt;</span><br />
</p>
<p id="ps1p5c47p2">
<span class="pali m-text">Siyā eko ñāṇavimokkho dasa ñāṇavimokkhā honti, dasa ñāṇavimokkhā eko ñāṇavimokkho hoti vatthuvasena pariyāyena &lt;b&gt;siyā&lt;/b&gt;ti.</span><br />
</p>
<p id="ps1p5c47p3">
<span class="pali m-text">Kathañca siyā?</span><br />
</p>
<p id="ps1p5c47p4">
<span class="pali m-text">Aniccānupassanā yathābhūtaṁ ñāṇaṁ niccato sammohā aññāṇā muccatīti—</span><br />
</p>
<p id="ps1p5c47p5">
<span class="pali m-text">ñāṇavimokkho.</span><br />
</p>
<p id="ps1p5c47p6">
<span class="pali m-text">Dukkhānupassanā yathābhūtaṁ ñāṇaṁ sukhato sammohā aññāṇā muccatīti—</span><br />
</p>
<p id="ps1p5c47p7">
<span class="pali m-text">ñāṇavimokkho.</span><br />
</p>
<p id="ps1p5c47p8">
<span class="pali m-text">Anattānupassanā yathābhūtaṁ ñāṇaṁ attato sammohā aññāṇā muccatīti—</span><br />
</p>
<p id="ps1p5c47p9">
<span class="pali m-text">ñāṇavimokkho.</span><br />
</p>
<p id="ps1p5c47p10">
<span class="pali m-text">Nibbidānupassanā yathābhūtaṁ ñāṇaṁ nandiyā sammohā aññāṇā muccatīti—</span><br />
</p>
<p id="ps1p5c47p11">
<span class="pali m-text">ñāṇavimokkho.</span><br />
</p>
<p id="ps1p5c47p12">
<span class="pali m-text">Virāgānupassanā yathābhūtaṁ ñāṇaṁ rāgato sammohā aññāṇā muccatīti—</span><br />
</p>
<p id="ps1p5c47p13">
<span class="pali m-text">ñāṇavimokkho.</span><br />
</p>
<p id="ps1p5c47p14">
<span class="pali m-text">Nirodhānupassanā yathābhūtaṁ ñāṇaṁ samudayato sammohā aññāṇā muccatīti—</span><br />
</p>
<p id="ps1p5c47p15">
<span class="pali m-text">ñāṇavimokkho.</span><br />
</p>
<p id="ps1p5c47p16">
<span class="pali m-text">Paṭinissaggānupassanā yathābhūtaṁ ñāṇaṁ ādānato sammohā aññāṇā muccatīti—</span><br />
</p>
<p id="ps1p5c47p17">
<span class="pali m-text">ñāṇavimokkho.</span><br />
</p>
<p id="ps1p5c47p18">
<span class="pali m-text">Animittānupassanā yathābhūtaṁ ñāṇaṁ nimittato sammohā aññāṇā muccatīti—</span><br />
</p>
<p id="ps1p5c47p19">
<span class="pali m-text">ñāṇavimokkho.</span><br />
</p>
<p id="ps1p5c47p20">
<span class="pali m-text">Appaṇihitānupassanā yathābhūtaṁ ñāṇaṁ paṇidhiyā sammohā aññāṇā muccatīti—</span><br />
</p>
<p id="ps1p5c47p21">
<span class="pali m-text">ñāṇavimokkho.</span><br />
</p>
<p id="ps1p5c47p22">
<span class="pali m-text">Suññatānupassanā yathābhūtaṁ ñāṇaṁ abhinivesato sammohā aññāṇā muccatīti—</span><br />
</p>
<p id="ps1p5c47p23">
<span class="pali m-text">ñāṇavimokkho.</span><br />
</p>
<p id="ps1p5c47p24">
<span class="pali m-text">Evaṁ siyā eko ñāṇavimokkho dasa ñāṇavimokkhā honti, dasa ñāṇavimokkhā eko ñāṇavimokkho hoti vatthuvasena pariyāyena.</span><br />
</p>
<p id="ps1p5c48p1">
<span class="pali m-text">Rūpe aniccānupassanā yathābhūtaṁ ñāṇaṁ niccato sammohā aññāṇā muccatīti—</span><br />
</p>
<p id="ps1p5c48p2">
<span class="pali m-text">ñāṇavimokkho …pe…</span><br />
</p>
<p id="ps1p5c48p3">
<span class="pali m-text">rūpe suññatānupassanā yathābhūtaṁ ñāṇaṁ abhinivesato sammohā aññāṇā muccatīti—</span><br />
</p>
<p id="ps1p5c48p4">
<span class="pali m-text">ñāṇavimokkho.</span><br />
</p>
<p id="ps1p5c48p5">
<span class="pali m-text">Evaṁ siyā eko ñāṇavimokkho dasa ñāṇavimokkhā honti, dasa ñāṇavimokkhā eko ñāṇavimokkho hoti vatthuvasena pariyāyena.</span><br />
</p>
<p id="ps1p5c49p1">
<span class="pali m-text">Vedanāya …pe…</span><br />
</p>
<p id="ps1p5c49p2">
<span class="pali m-text">saññāya …</span><br />
</p>
<p id="ps1p5c49p3">
<span class="pali m-text">saṅkhāresu …</span><br />
</p>
<p id="ps1p5c49p4">
<span class="pali m-text">viññāṇe …</span><br />
</p>
<p id="ps1p5c49p5">
<span class="pali m-text">cakkhusmiṁ …pe…</span><br />
</p>
<p id="ps1p5c49p6">
<span class="pali m-text">jarāmaraṇe aniccānupassanā yathābhūtaṁ ñāṇaṁ niccato sammohā aññāṇā muccatīti—</span><br />
</p>
<p id="ps1p5c49p7">
<span class="pali m-text">ñāṇavimokkho …pe…</span><br />
</p>
<p id="ps1p5c49p8">
<span class="pali m-text">jarāmaraṇe suññatānupassanā yathābhūtaṁ ñāṇaṁ abhinivesato sammohā aññāṇā muccatīti—</span><br />
</p>
<p id="ps1p5c49p9">
<span class="pali m-text">ñāṇavimokkho.</span><br />
</p>
<p id="ps1p5c49p10">
<span class="pali m-text">Evaṁ siyā eko ñāṇavimokkho dasa ñāṇavimokkhā honti, dasa ñāṇavimokkhā eko ñāṇavimokkho hoti vatthuvasena pariyāyena—</span><br />
</p>
<p id="ps1p5c49p11">
<span class="pali m-text">ayaṁ ñāṇavimokkho.</span><br />
</p>
<p id="ps1p5c50p1">
<span class="pali m-text">Katamo &lt;b&gt;sītisiyāvimokkho?&lt;/b&gt;</span><br />
</p>
<p id="ps1p5c50p2">
<span class="pali m-text">Siyā eko sītisiyāvimokkho dasa sītisiyāvimokkhā honti, dasa sītisiyāvimokkhā eko sītisiyāvimokkho hoti vatthuvasena pariyāyena &lt;b&gt;siyā&lt;/b&gt;ti.</span><br />
</p>
<p id="ps1p5c50p3">
<span class="pali m-text">Kathañca siyā?</span><br />
</p>
<p id="ps1p5c50p4">
<span class="pali m-text">Aniccānupassanā anuttaraṁ sītibhāvañāṇaṁ niccato santāpapariḷāhadarathā muccatīti—</span><br />
</p>
<p id="ps1p5c50p5">
<span class="pali m-text">sītisiyāvimokkho.</span><br />
</p>
<p id="ps1p5c50p6">
<span class="pali m-text">Dukkhānupassanā anuttaraṁ sītibhāvañāṇaṁ sukhato santāpapariḷāhadarathā muccatīti—</span><br />
</p>
<p id="ps1p5c50p7">
<span class="pali m-text">sītisiyāvimokkho.</span><br />
</p>
<p id="ps1p5c50p8">
<span class="pali m-text">Anattānupassanā anuttaraṁ sītibhāvañāṇaṁ attato santāpapariḷāhadarathā muccatīti—</span><br />
</p>
<p id="ps1p5c50p9">
<span class="pali m-text">sītisiyāvimokkho.</span><br />
</p>
<p id="ps1p5c50p10">
<span class="pali m-text">Nibbidānupassanā anuttaraṁ sītibhāvañāṇaṁ nandiyā santāpapariḷāhadarathā muccatīti—</span><br />
</p>
<p id="ps1p5c50p11">
<span class="pali m-text">sītisiyāvimokkho.</span><br />
</p>
<p id="ps1p5c50p12">
<span class="pali m-text">Virāgānupassanā anuttaraṁ sītibhāvañāṇaṁ rāgato santāpapariḷāhadarathā muccatīti—</span><br />
</p>
<p id="ps1p5c50p13">
<span class="pali m-text">sītisiyāvimokkho.</span><br />
</p>
<p id="ps1p5c50p14">
<span class="pali m-text">Nirodhānupassanā anuttaraṁ sītibhāvañāṇaṁ samudayato santāpapariḷāhadarathā muccatīti—</span><br />
</p>
<p id="ps1p5c50p15">
<span class="pali m-text">sītisiyāvimokkho.</span><br />
</p>
<p id="ps1p5c50p16">
<span class="pali m-text">Paṭinissaggānupassanā anuttaraṁ sītibhāvañāṇaṁ ādānato santāpapariḷāhadarathā muccatīti—</span><br />
</p>
<p id="ps1p5c50p17">
<span class="pali m-text">sītisiyāvimokkho.</span><br />
</p>
<p id="ps1p5c50p18">
<span class="pali m-text">Animittānupassanā anuttaraṁ sītibhāvañāṇaṁ nimittato santāpapariḷāhadarathā muccatīti—</span><br />
</p>
<p id="ps1p5c50p19">
<span class="pali m-text">sītisiyāvimokkho.</span><br />
</p>
<p id="ps1p5c50p20">
<span class="pali m-text">Appaṇihitānupassanā anuttaraṁ sītibhāvañāṇaṁ paṇidhiyā santāpapariḷāhadarathā muccatīti—</span><br />
</p>
<p id="ps1p5c50p21">
<span class="pali m-text">sītisiyāvimokkho.</span><br />
</p>
<p id="ps1p5c50p22">
<span class="pali m-text">Suññatānupassanā anuttaraṁ sītibhāvañāṇaṁ abhinivesato santāpapariḷāhadarathā muccatīti—</span><br />
</p>
<p id="ps1p5c50p23">
<span class="pali m-text">sītisiyāvimokkho.</span><br />
</p>
<p id="ps1p5c50p24">
<span class="pali m-text">Evaṁ siyā eko sītisiyāvimokkho dasa sītisiyāvimokkhā honti, dasa sītisiyāvimokkhā eko sītisiyāvimokkho hoti vatthuvasena pariyāyena.</span><br />
</p>
<p id="ps1p5c51p1">
<span class="pali m-text">Rūpe aniccānupassanā anuttaraṁ sītibhāvañāṇaṁ niccato santāpapariḷāhadarathā muccatīti—</span><br />
</p>
<p id="ps1p5c51p2">
<span class="pali m-text">sītisiyāvimokkho …pe…</span><br />
</p>
<p id="ps1p5c51p3">
<span class="pali m-text">rūpe suññatānupassanā anuttaraṁ sītibhāvañāṇaṁ abhinivesato santāpapariḷāhadarathā muccatīti—</span><br />
</p>
<p id="ps1p5c51p4">
<span class="pali m-text">sītisiyāvimokkho.</span><br />
</p>
<p id="ps1p5c51p5">
<span class="pali m-text">Evaṁ siyā eko sītisiyāvimokkho dasa sītisiyāvimokkhā honti, dasa sītisiyāvimokkhā eko sītisiyāvimokkho hoti vatthuvasena pariyāyena.</span><br />
</p>
<p id="ps1p5c52p1">
<span class="pali m-text">Vedanāya …pe…</span><br />
</p>
<p id="ps1p5c52p2">
<span class="pali m-text">saññāya …</span><br />
</p>
<p id="ps1p5c52p3">
<span class="pali m-text">saṅkhāresu …</span><br />
</p>
<p id="ps1p5c52p4">
<span class="pali m-text">viññāṇe …</span><br />
</p>
<p id="ps1p5c52p5">
<span class="pali m-text">cakkhusmiṁ …pe…</span><br />
</p>
<p id="ps1p5c52p6">
<span class="pali m-text">jarāmaraṇe aniccānupassanā anuttaraṁ sītibhāvañāṇaṁ niccato santāpapariḷāhadarathā muccatīti—</span><br />
</p>
<p id="ps1p5c52p7">
<span class="pali m-text">sītisiyāvimokkho …pe…</span><br />
</p>
<p id="ps1p5c52p8">
<span class="pali m-text">jarāmaraṇe suññatānupassanā anuttaraṁ sītibhāvañāṇaṁ abhinivesato santāpapariḷāhadarathā muccatīti—</span><br />
</p>
<p id="ps1p5c52p9">
<span class="pali m-text">sītisiyāvimokkho.</span><br />
</p>
<p id="ps1p5c52p10">
<span class="pali m-text">Evaṁ siyā eko sītisiyāvimokkho dasa sītisiyāvimokkhā honti, dasa sītisiyāvimokkhā eko sītisiyāvimokkho hoti vatthuvasena pariyāyena—</span><br />
</p>
<p id="ps1p5c52p11">
<span class="pali m-text">ayaṁ sītisiyāvimokkho.</span><br />
</p>
<p id="ps1p5c53p1">
<span class="pali m-text">Katamo &lt;b&gt;jhānavimokkho?&lt;/b&gt;</span><br />
</p>
<p id="ps1p5c53p2">
<span class="pali m-text">Nekkhammaṁ jhāyatīti jhānaṁ.</span><br />
</p>
<p id="ps1p5c53p3">
<span class="pali m-text">Kāmacchandaṁ jhāpetīti—jhānaṁ.</span><br />
</p>
<p id="ps1p5c53p4">
<span class="pali m-text">Jhāyanto muccatīti—jhānavimokkho.</span><br />
</p>
<p id="ps1p5c53p5">
<span class="pali m-text">Jhāpento muccatīti—jhānavimokkho.</span><br />
</p>
<p id="ps1p5c53p6">
<span class="pali m-text">Jhāyantīti— dhammā.</span><br />
</p>
<p id="ps1p5c53p7">
<span class="pali m-text">Jhāpetīti—kilese.</span><br />
</p>
<p id="ps1p5c53p8">
<span class="pali m-text">Jhāte ca jhāpe ca jānātīti—jhānavimokkho.</span><br />
</p>
<p id="ps1p5c53p9">
<span class="pali m-text">Abyāpādo jhāyatīti—jhānaṁ.</span><br />
</p>
<p id="ps1p5c53p10">
<span class="pali m-text">Byāpādaṁ jhāpetīti—jhānaṁ.</span><br />
</p>
<p id="ps1p5c53p11">
<span class="pali m-text">Jhāyanto muccatīti— jhānavimokkho.</span><br />
</p>
<p id="ps1p5c53p12">
<span class="pali m-text">Jhāpento muccatīti—jhānavimokkho.</span><br />
</p>
<p id="ps1p5c53p13">
<span class="pali m-text">Jhāyantīti—dhammā.</span><br />
</p>
<p id="ps1p5c53p14">
<span class="pali m-text">Jhāpetīti—kilese.</span><br />
</p>
<p id="ps1p5c53p15">
<span class="pali m-text">Jhāte ca jhāpe ca jānātīti—jhānavimokkho.</span><br />
</p>
<p id="ps1p5c53p16">
<span class="pali m-text">Ālokasaññā jhāyatīti—jhānaṁ.</span><br />
</p>
<p id="ps1p5c53p17">
<span class="pali m-text">Thinamiddhaṁ jhāpetīti—jhānaṁ …pe…</span><br />
</p>
<p id="ps1p5c53p18">
<span class="pali m-text">avikkhepo jhāyatīti— jhānaṁ.</span><br />
</p>
<p id="ps1p5c53p19">
<span class="pali m-text">Uddhaccaṁ jhāpetīti—jhānaṁ.</span><br />
</p>
<p id="ps1p5c53p20">
<span class="pali m-text">Dhammavavatthānaṁ jhāyatīti—jhānaṁ.</span><br />
</p>
<p id="ps1p5c53p21">
<span class="pali m-text">Vicikicchaṁ jhāpetīti—jhānaṁ.</span><br />
</p>
<p id="ps1p5c53p22">
<span class="pali m-text">Ñāṇaṁ jhāyatīti—jhānaṁ.</span><br />
</p>
<p id="ps1p5c53p23">
<span class="pali m-text">Avijjaṁ jhāpetīti— jhānaṁ.</span><br />
</p>
<p id="ps1p5c53p24">
<span class="pali m-text">Pāmojjaṁ jhāyatīti—jhānaṁ.</span><br />
</p>
<p id="ps1p5c53p25">
<span class="pali m-text">Aratiṁ jhāpetīti—jhānaṁ.</span><br />
</p>
<p id="ps1p5c53p26">
<span class="pali m-text">Paṭhamaṁ jhānaṁ jhāyatīti—jhānaṁ.</span><br />
</p>
<p id="ps1p5c53p27">
<span class="pali m-text">Nīvaraṇe jhāpetīti—jhānaṁ …pe…</span><br />
</p>
<p id="ps1p5c53p28">
<span class="pali m-text">arahattamaggo jhāyatīti— jhānaṁ.</span><br />
</p>
<p id="ps1p5c53p29">
<span class="pali m-text">Sabbakilese jhāpetīti—jhānaṁ.</span><br />
</p>
<p id="ps1p5c53p30">
<span class="pali m-text">Jhāyanto muccatīti—jhānavimokkho.</span><br />
</p>
<p id="ps1p5c53p31">
<span class="pali m-text">Jhāpento muccatīti—jhānavimokkho.</span><br />
</p>
<p id="ps1p5c53p32">
<span class="pali m-text">Jhāyantīti—dhammā.</span><br />
</p>
<p id="ps1p5c53p33">
<span class="pali m-text">Jhāpetīti—kilese.</span><br />
</p>
<p id="ps1p5c53p34">
<span class="pali m-text">Jhāte ca jhāpe ca jānātīti—jhānavimokkho—ayaṁ jhānavimokkho.</span><br />
</p>
<p id="ps1p5c54p1">
<span class="pali m-text">Katamo &lt;b&gt;anupādā cittassa vimokkho?&lt;/b&gt;</span><br />
</p>
<p id="ps1p5c54p2">
<span class="pali m-text">Siyā eko anupādācittassa vimokkho dasa anupādācittassa vimokkhā honti, dasa anupādācittassa vimokkhā eko anupādācittassa vimokkho hoti vatthuvasena pariyāyena &lt;b&gt;siyā&lt;/b&gt;ti.</span><br />
</p>
<p id="ps1p5c54p3">
<span class="pali m-text">Kathañca siyā?</span><br />
</p>
<p id="ps1p5c54p4">
<span class="pali m-text">Aniccānupassanañāṇaṁ niccato upādānā muccatīti—</span><br />
</p>
<p id="ps1p5c54p5">
<span class="pali m-text">anupādācittassa vimokkho.</span><br />
</p>
<p id="ps1p5c54p6">
<span class="pali m-text">Dukkhānupassanañāṇaṁ sukhato upādānā muccatīti—</span><br />
</p>
<p id="ps1p5c54p7">
<span class="pali m-text">anupādācittassa vimokkho.</span><br />
</p>
<p id="ps1p5c54p8">
<span class="pali m-text">Anattānupassanañāṇaṁ attato upādānā muccatīti—</span><br />
</p>
<p id="ps1p5c54p9">
<span class="pali m-text">anupādācittassa vimokkho.</span><br />
</p>
<p id="ps1p5c54p10">
<span class="pali m-text">Nibbidānupassanañāṇaṁ nandiyā upādānā muccatīti—</span><br />
</p>
<p id="ps1p5c54p11">
<span class="pali m-text">anupādācittassa vimokkho.</span><br />
</p>
<p id="ps1p5c54p12">
<span class="pali m-text">Virāgānupassanañāṇaṁ rāgato upādānā muccatīti—</span><br />
</p>
<p id="ps1p5c54p13">
<span class="pali m-text">anupādācittassa vimokkho.</span><br />
</p>
<p id="ps1p5c54p14">
<span class="pali m-text">Nirodhānupassanañāṇaṁ samudayato upādānā muccatīti—</span><br />
</p>
<p id="ps1p5c54p15">
<span class="pali m-text">anupādācittassa vimokkho.</span><br />
</p>
<p id="ps1p5c54p16">
<span class="pali m-text">Paṭinissaggānupassanañāṇaṁ ādānato upādānā muccatīti—</span><br />
</p>
<p id="ps1p5c54p17">
<span class="pali m-text">anupādācittassa vimokkho.</span><br />
</p>
<p id="ps1p5c54p18">
<span class="pali m-text">Animittānupassanañāṇaṁ nimittato upādānā muccatīti—</span><br />
</p>
<p id="ps1p5c54p19">
<span class="pali m-text">anupādācittassa vimokkho.</span><br />
</p>
<p id="ps1p5c54p20">
<span class="pali m-text">Appaṇihitānupassanañāṇaṁ paṇidhiyā upādānā muccatīti—</span><br />
</p>
<p id="ps1p5c54p21">
<span class="pali m-text">anupādācittassa vimokkho.</span><br />
</p>
<p id="ps1p5c54p22">
<span class="pali m-text">Suññatānupassanañāṇaṁ abhinivesato upādānā muccatīti—</span><br />
</p>
<p id="ps1p5c54p23">
<span class="pali m-text">anupādācittassa vimokkho.</span><br />
</p>
<p id="ps1p5c54p24">
<span class="pali m-text">Evaṁ siyā eko anupādācittassa vimokkho dasa anupādācittassa vimokkhā honti, dasa anupādācittassa vimokkhā eko anupādācittassa vimokkho hoti vatthuvasena pariyāyena.</span><br />
</p>
<p id="ps1p5c55p1">
<span class="pali m-text">Rūpe aniccānupassanañāṇaṁ niccato upādānā muccatīti—</span><br />
</p>
<p id="ps1p5c55p2">
<span class="pali m-text">anupādācittassa vimokkho …pe…</span><br />
</p>
<p id="ps1p5c55p3">
<span class="pali m-text">rūpe suññatānupassanañāṇaṁ abhinivesato upādānā muccatīti—</span><br />
</p>
<p id="ps1p5c55p4">
<span class="pali m-text">anupādācittassa vimokkho.</span><br />
</p>
<p id="ps1p5c55p5">
<span class="pali m-text">Evaṁ siyā eko anupādācittassa vimokkho dasa anupādācittassa vimokkhā honti, dasa anupādācittassa vimokkhā eko anupādācittassa vimokkho hoti vatthuvasena pariyāyena.</span><br />
</p>
<p id="ps1p5c56p1">
<span class="pali m-text">Vedanāya …pe…</span><br />
</p>
<p id="ps1p5c56p2">
<span class="pali m-text">saññāya …</span><br />
</p>
<p id="ps1p5c56p3">
<span class="pali m-text">saṅkhāresu …</span><br />
</p>
<p id="ps1p5c56p4">
<span class="pali m-text">viññāṇe …</span><br />
</p>
<p id="ps1p5c56p5">
<span class="pali m-text">cakkhusmiṁ …pe…</span><br />
</p>
<p id="ps1p5c56p6">
<span class="pali m-text">jarāmaraṇe aniccānupassanañāṇaṁ niccato upādānā muccatīti—</span><br />
</p>
<p id="ps1p5c56p7">
<span class="pali m-text">anupādācittassa vimokkho …pe…</span><br />
</p>
<p id="ps1p5c56p8">
<span class="pali m-text">jarāmaraṇe suññatānupassanañāṇaṁ abhinivesato upādānā muccatīti—</span><br />
</p>
<p id="ps1p5c56p9">
<span class="pali m-text">anupādācittassa vimokkho.</span><br />
</p>
<p id="ps1p5c56p10">
<span class="pali m-text">Evaṁ siyā eko anupādācittassa vimokkho dasa anupādācittassa vimokkhā honti, dasa anupādācittassa vimokkhā eko anupādācittassa vimokkho hoti vatthuvasena pariyāyena.</span><br />
</p>
<p id="ps1p5c57p1">
<span class="pali m-text">Aniccānupassanañāṇaṁ katihupādānehi muccati?</span><br />
</p>
<p id="ps1p5c57p2">
<span class="pali m-text">Dukkhānupassanañāṇaṁ katihupādānehi muccati?</span><br />
</p>
<p id="ps1p5c57p3">
<span class="pali m-text">Anattānupassanañāṇaṁ katihupādānehi muccati?</span><br />
</p>
<p id="ps1p5c57p4">
<span class="pali m-text">Nibbidānupassanañāṇaṁ …pe…</span><br />
</p>
<p id="ps1p5c57p5">
<span class="pali m-text">virāgānupassanañāṇaṁ …</span><br />
</p>
<p id="ps1p5c57p6">
<span class="pali m-text">nirodhānupassanañāṇaṁ …</span><br />
</p>
<p id="ps1p5c57p7">
<span class="pali m-text">paṭinissaggānupassanañāṇaṁ …</span><br />
</p>
<p id="ps1p5c57p8">
<span class="pali m-text">animittānupassanañāṇaṁ …</span><br />
</p>
<p id="ps1p5c57p9">
<span class="pali m-text">appaṇihitānupassanañāṇaṁ …</span><br />
</p>
<p id="ps1p5c57p10">
<span class="pali m-text">suññatānupassanañāṇaṁ katihupādānehi muccatīti?</span><br />
</p>
<p id="ps1p5c58p1">
<span class="pali m-text">Aniccānupassanañāṇaṁ tīhupādānehi muccati.</span><br />
</p>
<p id="ps1p5c58p2">
<span class="pali m-text">Dukkhānupassanañāṇaṁ ekupādānā muccati.</span><br />
</p>
<p id="ps1p5c58p3">
<span class="pali m-text">Anattānupassanañāṇaṁ tīhupādānehi muccati.</span><br />
</p>
<p id="ps1p5c58p4">
<span class="pali m-text">Nibbidānupassanañāṇaṁ ekupādānā muccati.</span><br />
</p>
<p id="ps1p5c58p5">
<span class="pali m-text">Virāgānupassanañāṇaṁ ekupādānā muccati.</span><br />
</p>
<p id="ps1p5c58p6">
<span class="pali m-text">Nirodhānupassanañāṇaṁ catūhupādānehi muccati.</span><br />
</p>
<p id="ps1p5c58p7">
<span class="pali m-text">Paṭinissaggānupassanañāṇaṁ catūhupādānehi muccati.</span><br />
</p>
<p id="ps1p5c58p8">
<span class="pali m-text">Animittānupassanañāṇaṁ tīhupādānehi muccati.</span><br />
</p>
<p id="ps1p5c58p9">
<span class="pali m-text">Appaṇihitānupassanañāṇaṁ ekupādānā muccati.</span><br />
</p>
<p id="ps1p5c58p10">
<span class="pali m-text">Suññatānupassanañāṇaṁ tīhupādānehi muccati.</span><br />
</p>
<p id="ps1p5c59p1">
<span class="pali m-text">Aniccānupassanañāṇaṁ katamehi tīhupādānehi muccati?</span><br />
</p>
<p id="ps1p5c59p2">
<span class="pali m-text">Diṭṭhupādānā, sīlabbatupādānā, attavādupādānā—</span><br />
</p>
<p id="ps1p5c59p3">
<span class="pali m-text">aniccānupassanañāṇaṁ imehi tīhupādānehi muccati.</span><br />
</p>
<p id="ps1p5c59p4">
<span class="pali m-text">Dukkhānupassanañāṇaṁ katamā ekupādānā muccati?</span><br />
</p>
<p id="ps1p5c59p5">
<span class="pali m-text">Kāmupādānā—</span><br />
</p>
<p id="ps1p5c59p6">
<span class="pali m-text">dukkhānupassanañāṇaṁ idaṁ ekupādānā muccati.</span><br />
</p>
<p id="ps1p5c59p7">
<span class="pali m-text">Anattānupassanañāṇaṁ katamehi tīhupādānehi muccati?</span><br />
</p>
<p id="ps1p5c59p8">
<span class="pali m-text">Diṭṭhupādānā, sīlabbatupādānā, attavādupādānā—</span><br />
</p>
<p id="ps1p5c59p9">
<span class="pali m-text">anattānupassanañāṇaṁ imehi tīhupādānehi muccati.</span><br />
</p>
<p id="ps1p5c59p10">
<span class="pali m-text">Nibbidānupassanañāṇaṁ katamā ekupādānā muccati?</span><br />
</p>
<p id="ps1p5c59p11">
<span class="pali m-text">Kāmupādānā—</span><br />
</p>
<p id="ps1p5c59p12">
<span class="pali m-text">nibbidānupassanañāṇaṁ idaṁ ekupādānā muccati.</span><br />
</p>
<p id="ps1p5c59p13">
<span class="pali m-text">Virāgānupassanañāṇaṁ katamā ekupādānā muccati?</span><br />
</p>
<p id="ps1p5c59p14">
<span class="pali m-text">Kāmupādānā—</span><br />
</p>
<p id="ps1p5c59p15">
<span class="pali m-text">virāgānupassanañāṇaṁ idaṁ ekupādānā muccati.</span><br />
</p>
<p id="ps1p5c59p16">
<span class="pali m-text">Nirodhānupassanañāṇaṁ katamehi catūhupādānehi muccati?</span><br />
</p>
<p id="ps1p5c59p17">
<span class="pali m-text">Kāmupādānā, diṭṭhupādānā, sīlabbatupādānā, attavādupādānā—</span><br />
</p>
<p id="ps1p5c59p18">
<span class="pali m-text">nirodhānupassanañāṇaṁ imehi catūhupādānehi muccati.</span><br />
</p>
<p id="ps1p5c59p19">
<span class="pali m-text">Paṭinissaggānupassanañāṇaṁ katamehi catūhupādānehi muccati?</span><br />
</p>
<p id="ps1p5c59p20">
<span class="pali m-text">Kāmupādānā, diṭṭhupādānā, sīlabbatupādānā, attavādupādānā—</span><br />
</p>
<p id="ps1p5c59p21">
<span class="pali m-text">paṭinissaggānupassanañāṇaṁ imehi catūhupādānehi muccati.</span><br />
</p>
<p id="ps1p5c59p22">
<span class="pali m-text">Animittānupassanañāṇaṁ katamehi tīhupādānehi muccati?</span><br />
</p>
<p id="ps1p5c59p23">
<span class="pali m-text">Diṭṭhupādānā, sīlabbatupādānā, attavādupādānā—</span><br />
</p>
<p id="ps1p5c59p24">
<span class="pali m-text">animittānupassanañāṇaṁ imehi tīhupādānehi muccati.</span><br />
</p>
<p id="ps1p5c59p25">
<span class="pali m-text">Appaṇihitānupassanañāṇaṁ katamā ekupādānā muccati?</span><br />
</p>
<p id="ps1p5c59p26">
<span class="pali m-text">Kāmupādānā—</span><br />
</p>
<p id="ps1p5c59p27">
<span class="pali m-text">appaṇihitānupassanañāṇaṁ idaṁ ekupādānā muccati.</span><br />
</p>
<p id="ps1p5c59p28">
<span class="pali m-text">Suññatānupassanañāṇaṁ katamehi tīhupādānehi muccati?</span><br />
</p>
<p id="ps1p5c59p29">
<span class="pali m-text">Diṭṭhupādānā, sīlabbatupādānā, attavādupādānā—</span><br />
</p>
<p id="ps1p5c59p30">
<span class="pali m-text">suññatānupassanañāṇaṁ imehi tīhupādānehi muccati.</span><br />
</p>
<p id="ps1p5c60p1">
<span class="pali m-text">Yañca aniccānupassanañāṇaṁ, yañca anattānupassanañāṇaṁ, yañca animittānupassanañāṇaṁ, yañca suññatānupassanañāṇaṁ—</span><br />
</p>
<p id="ps1p5c60p2">
<span class="pali m-text">imāni cattāri ñāṇāni tīhupādānehi muccanti—</span><br />
</p>
<p id="ps1p5c60p3">
<span class="pali m-text">diṭṭhupādānā, sīlabbatupādānā, attavādupādānā.</span><br />
</p>
<p id="ps1p5c60p4">
<span class="pali m-text">Yañca dukkhānupassanañāṇaṁ, yaṁ ca nibbidānupassanañāṇaṁ, yañca virāgānupassanañāṇaṁ, yañca appaṇihitānupassanañāṇaṁ—</span><br />
</p>
<p id="ps1p5c60p5">
<span class="pali m-text">imāni cattāri ñāṇāni ekupādānā muccanti—</span><br />
</p>
<p id="ps1p5c60p6">
<span class="pali m-text">kāmupādānā.</span><br />
</p>
<p id="ps1p5c60p7">
<span class="pali m-text">Yañca nirodhānupassanañāṇaṁ, yañca paṭinissaggānupassanañāṇaṁ—</span><br />
</p>
<p id="ps1p5c60p8">
<span class="pali m-text">imāni dve ñāṇāni catūhupādānehi muccanti—</span><br />
</p>
<p id="ps1p5c60p9">
<span class="pali m-text">kāmupādānā, diṭṭhupādānā, sīlabbatupādānā, attavādupādānā—</span><br />
</p>
<p id="ps1p5c60p10">
<span class="pali m-text">ayaṁ anupādācittassa vimokkho.</span><br />
</p>
<p id="ps1p5c60p11">
<span class="pali m-text">Vimokkhakathāya paṭhamabhāṇavāro.</span><br />
</p>
<p id="ps1p5c61p1">
<span class="pali m-text">Tīṇi kho panimāni vimokkhamukhāni lokaniyyānāya saṁvattanti.</span><br />
</p>
<p id="ps1p5c61p2">
<span class="pali m-text">Sabbasaṅkhāre paricchedaparivaṭumato samanupassanatāya animittāya ca dhātuyā cittasampakkhandanatāya, sabbasaṅkhāresu manosamuttejanatāya appaṇihitāya ca dhātuyā cittasampakkhandanatāya, sabbadhamme parato samanupassanatāya suññatāya ca dhātuyā cittasampakkhandanatāya—</span><br />
</p>
<p id="ps1p5c61p3">
<span class="pali m-text">imāni tīṇi vimokkhamukhāni lokaniyyānāya saṁvattanti.</span><br />
</p>
<p id="ps1p5c62p1">
<span class="pali m-text">Aniccato manasikaroto kathaṁ saṅkhārā upaṭṭhanti?</span><br />
</p>
<p id="ps1p5c62p2">
<span class="pali m-text">Dukkhato manasikaroto kathaṁ saṅkhārā upaṭṭhanti?</span><br />
</p>
<p id="ps1p5c62p3">
<span class="pali m-text">Anattato manasikaroto kathaṁ saṅkhārā upaṭṭhanti?</span><br />
</p>
<p id="ps1p5c62p4">
<span class="pali m-text">Aniccato manasikaroto khayato saṅkhārā upaṭṭhanti, dukkhato manasikaroto bhayato saṅkhārā upaṭṭhanti, anattato manasikaroto suññato saṅkhārā upaṭṭhanti.</span><br />
</p>
<p id="ps1p5c63p1">
<span class="pali m-text">Aniccato manasikaroto kiṁ bahulaṁ cittaṁ hoti?</span><br />
</p>
<p id="ps1p5c63p2">
<span class="pali m-text">Dukkhato manasikaroto kiṁ bahulaṁ cittaṁ hoti?</span><br />
</p>
<p id="ps1p5c63p3">
<span class="pali m-text">Anattato manasikaroto kiṁ bahulaṁ cittaṁ hoti?</span><br />
</p>
<p id="ps1p5c63p4">
<span class="pali m-text">Aniccato manasikaroto adhimokkhabahulaṁ cittaṁ hoti.</span><br />
</p>
<p id="ps1p5c63p5">
<span class="pali m-text">Dukkhato manasikaroto passaddhibahulaṁ cittaṁ hoti.</span><br />
</p>
<p id="ps1p5c63p6">
<span class="pali m-text">Anattato manasikaroto vedabahulaṁ cittaṁ hoti.</span><br />
</p>
<p id="ps1p5c64p1">
<span class="pali m-text">Aniccato manasikaronto adhimokkhabahulo katamindriyaṁ paṭilabhati?</span><br />
</p>
<p id="ps1p5c64p2">
<span class="pali m-text">Dukkhato manasikaronto passaddhibahulo katamindriyaṁ paṭilabhati?</span><br />
</p>
<p id="ps1p5c64p3">
<span class="pali m-text">Anattato manasikaronto vedabahulo katamindriyaṁ paṭilabhati?</span><br />
</p>
<p id="ps1p5c64p4">
<span class="pali m-text">Aniccato manasikaronto adhimokkhabahulo saddhindriyaṁ paṭilabhati.</span><br />
</p>
<p id="ps1p5c64p5">
<span class="pali m-text">Dukkhato manasikaronto passaddhibahulo samādhindriyaṁ paṭilabhati.</span><br />
</p>
<p id="ps1p5c64p6">
<span class="pali m-text">Anattato manasikaronto vedabahulo paññindriyaṁ paṭilabhati.</span><br />
</p>
<p id="ps1p5c65p1">
<span class="pali m-text">Aniccato manasikaroto adhimokkhabahulassa katamindriyaṁ ādhipateyyaṁ hoti, bhāvanāya katindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, kenaṭṭhena bhāvanā, ko bhāveti?</span><br />
</p>
<p id="ps1p5c65p2">
<span class="pali m-text">Dukkhato manasikaroto passaddhibahulassa katamindriyaṁ ādhipateyyaṁ hoti, bhāvanāya katindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, kenaṭṭhena bhāvanā, ko bhāveti?</span><br />
</p>
<p id="ps1p5c65p3">
<span class="pali m-text">Anattato manasikaroto vedabahulassa katamindriyaṁ ādhipateyyaṁ hoti, bhāvanāya katindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, kenaṭṭhena bhāvanā, ko bhāveti?</span><br />
</p>
<p id="ps1p5c65p4">
<span class="pali m-text">Aniccato manasikaroto adhimokkhabahulassa saddhindriyaṁ ādhipateyyaṁ hoti.</span><br />
</p>
<p id="ps1p5c65p5">
<span class="pali m-text">Bhāvanāya cattārindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti.</span><br />
</p>
<p id="ps1p5c65p6">
<span class="pali m-text">Ekarasaṭṭhena bhāvanā.</span><br />
</p>
<p id="ps1p5c65p7">
<span class="pali m-text">Yo sammāpaṭipanno so bhāveti;</span><br />
</p>
<p id="ps1p5c65p8">
<span class="pali m-text">natthi micchāpaṭipannassa indriyabhāvanā.</span><br />
</p>
<p id="ps1p5c65p9">
<span class="pali m-text">Dukkhato manasikaroto passaddhibahulassa samādhindriyaṁ ādhipateyyaṁ hoti.</span><br />
</p>
<p id="ps1p5c65p10">
<span class="pali m-text">Bhāvanāya cattārindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti.</span><br />
</p>
<p id="ps1p5c65p11">
<span class="pali m-text">Ekarasaṭṭhena bhāvanā.</span><br />
</p>
<p id="ps1p5c65p12">
<span class="pali m-text">Yo sammāpaṭipanno so bhāveti;</span><br />
</p>
<p id="ps1p5c65p13">
<span class="pali m-text">natthi micchāpaṭipannassa indriyabhāvanā.</span><br />
</p>
<p id="ps1p5c65p14">
<span class="pali m-text">Anattato manasikaroto vedabahulassa paññindriyaṁ ādhipateyyaṁ hoti.</span><br />
</p>
<p id="ps1p5c65p15">
<span class="pali m-text">Bhāvanāya cattārindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti.</span><br />
</p>
<p id="ps1p5c65p16">
<span class="pali m-text">Ekarasaṭṭhena bhāvanā.</span><br />
</p>
<p id="ps1p5c65p17">
<span class="pali m-text">Yo sammāpaṭipanno so bhāveti;</span><br />
</p>
<p id="ps1p5c65p18">
<span class="pali m-text">natthi micchāpaṭipannassa indriyabhāvanā.</span><br />
</p>
<p id="ps1p5c66p1">
<span class="pali m-text">Aniccato manasikaroto adhimokkhabahulassa katamindriyaṁ ādhipateyyaṁ hoti?</span><br />
</p>
<p id="ps1p5c66p2">
<span class="pali m-text">Bhāvanāya katindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti?</span><br />
</p>
<p id="ps1p5c66p3">
<span class="pali m-text">Paṭivedhakāle katamindriyaṁ ādhipateyyaṁ hoti?</span><br />
</p>
<p id="ps1p5c66p4">
<span class="pali m-text">Paṭivedhāya katindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti?</span><br />
</p>
<p id="ps1p5c66p5">
<span class="pali m-text">Kenaṭṭhena bhāvanā?</span><br />
</p>
<p id="ps1p5c66p6">
<span class="pali m-text">Kenaṭṭhena paṭivedho?</span><br />
</p>
<p id="ps1p5c66p7">
<span class="pali m-text">Dukkhato manasikaroto passaddhibahulassa katamindriyaṁ ādhipateyyaṁ hoti?</span><br />
</p>
<p id="ps1p5c66p8">
<span class="pali m-text">Bhāvanāya katindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti?</span><br />
</p>
<p id="ps1p5c66p9">
<span class="pali m-text">Paṭivedhakāle katamindriyaṁ ādhipateyyaṁ hoti?</span><br />
</p>
<p id="ps1p5c66p10">
<span class="pali m-text">Paṭivedhāya katindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti?</span><br />
</p>
<p id="ps1p5c66p11">
<span class="pali m-text">Kenaṭṭhena bhāvanā?</span><br />
</p>
<p id="ps1p5c66p12">
<span class="pali m-text">Kenaṭṭhena paṭivedho?</span><br />
</p>
<p id="ps1p5c66p13">
<span class="pali m-text">Anattato manasikaroto vedabahulassa katamindriyaṁ ādhipateyyaṁ hoti?</span><br />
</p>
<p id="ps1p5c66p14">
<span class="pali m-text">Bhāvanāya katindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti?</span><br />
</p>
<p id="ps1p5c66p15">
<span class="pali m-text">Paṭivedhakāle katamindriyaṁ ādhipateyyaṁ hoti?</span><br />
</p>
<p id="ps1p5c66p16">
<span class="pali m-text">Paṭivedhāya katindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti?</span><br />
</p>
<p id="ps1p5c66p17">
<span class="pali m-text">Kenaṭṭhena bhāvanā?</span><br />
</p>
<p id="ps1p5c66p18">
<span class="pali m-text">Kenaṭṭhena paṭivedho?</span><br />
</p>
<p id="ps1p5c67p1">
<span class="pali m-text">Aniccato manasikaroto adhimokkhabahulassa saddhindriyaṁ ādhipateyyaṁ hoti.</span><br />
</p>
<p id="ps1p5c67p2">
<span class="pali m-text">Bhāvanāya cattārindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti.</span><br />
</p>
<p id="ps1p5c67p3">
<span class="pali m-text">Paṭivedhakāle paññindriyaṁ ādhipateyyaṁ hoti.</span><br />
</p>
<p id="ps1p5c67p4">
<span class="pali m-text">Paṭivedhāya cattārindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti.</span><br />
</p>
<p id="ps1p5c67p5">
<span class="pali m-text">Ekarasaṭṭhena bhāvanā.</span><br />
</p>
<p id="ps1p5c67p6">
<span class="pali m-text">Dassanaṭṭhena paṭivedho.</span><br />
</p>
<p id="ps1p5c67p7">
<span class="pali m-text">Evaṁ paṭivijjhantopi bhāveti, bhāventopi paṭivijjhati.</span><br />
</p>
<p id="ps1p5c67p8">
<span class="pali m-text">Dukkhato manasikaroto passaddhibahulassa samādhindriyaṁ ādhipateyyaṁ hoti.</span><br />
</p>
<p id="ps1p5c67p9">
<span class="pali m-text">Bhāvanāya cattārindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti.</span><br />
</p>
<p id="ps1p5c67p10">
<span class="pali m-text">Paṭivedhakāle paññindriyaṁ ādhipateyyaṁ hoti.</span><br />
</p>
<p id="ps1p5c67p11">
<span class="pali m-text">Paṭivedhāya cattārindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti.</span><br />
</p>
<p id="ps1p5c67p12">
<span class="pali m-text">Ekarasaṭṭhena bhāvanā.</span><br />
</p>
<p id="ps1p5c67p13">
<span class="pali m-text">Dassanaṭṭhena paṭivedho.</span><br />
</p>
<p id="ps1p5c67p14">
<span class="pali m-text">Evaṁ paṭivijjhantopi bhāveti, bhāventopi paṭivijjhati.</span><br />
</p>
<p id="ps1p5c67p15">
<span class="pali m-text">Anattato manasikaroto vedabahulassa paññindriyaṁ ādhipateyyaṁ hoti.</span><br />
</p>
<p id="ps1p5c67p16">
<span class="pali m-text">Bhāvanāya cattārindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti.</span><br />
</p>
<p id="ps1p5c67p17">
<span class="pali m-text">Paṭivedhakālepi paññindriyaṁ ādhipateyyaṁ hoti.</span><br />
</p>
<p id="ps1p5c67p18">
<span class="pali m-text">Paṭivedhāya cattārindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti.</span><br />
</p>
<p id="ps1p5c67p19">
<span class="pali m-text">Ekarasaṭṭhena bhāvanā.</span><br />
</p>
<p id="ps1p5c67p20">
<span class="pali m-text">Dassanaṭṭhena paṭivedho.</span><br />
</p>
<p id="ps1p5c67p21">
<span class="pali m-text">Evaṁ paṭivijjhantopi bhāveti, bhāventopi paṭivijjhati.</span><br />
</p>
<p id="ps1p5c68p1">
<span class="pali m-text">Aniccato manasikaroto katamindriyaṁ adhimattaṁ hoti?</span><br />
</p>
<p id="ps1p5c68p2">
<span class="pali m-text">Katamindriyassa adhimattattā saddhāvimutto hoti?</span><br />
</p>
<p id="ps1p5c68p3">
<span class="pali m-text">Dukkhato manasikaroto katamindriyaṁ adhimattaṁ hoti?</span><br />
</p>
<p id="ps1p5c68p4">
<span class="pali m-text">Katamindriyassa adhimattattā kāyasakkhī hoti?</span><br />
</p>
<p id="ps1p5c68p5">
<span class="pali m-text">Anattato manasikaroto katamindriyaṁ adhimattaṁ hoti?</span><br />
</p>
<p id="ps1p5c68p6">
<span class="pali m-text">Katamindriyassa adhimattattā diṭṭhippatto hoti?</span><br />
</p>
<p id="ps1p5c69p1">
<span class="pali m-text">Aniccato manasikaroto saddhindriyaṁ adhimattaṁ hoti.</span><br />
</p>
<p id="ps1p5c69p2">
<span class="pali m-text">Saddhindriyassa adhimattattā saddhāvimutto hoti.</span><br />
</p>
<p id="ps1p5c69p3">
<span class="pali m-text">Dukkhato manasikaroto samādhindriyaṁ adhimattaṁ hoti.</span><br />
</p>
<p id="ps1p5c69p4">
<span class="pali m-text">Samādhindriyassa adhimattattā kāyasakkhī hoti.</span><br />
</p>
<p id="ps1p5c69p5">
<span class="pali m-text">Anattato manasikaroto paññindriyaṁ adhimattaṁ hoti.</span><br />
</p>
<p id="ps1p5c69p6">
<span class="pali m-text">Paññindriyassa adhimattattā diṭṭhippatto hoti.</span><br />
</p>
<p id="ps1p5c70p1">
<span class="pali m-text">Saddahanto vimuttoti—</span><br />
</p>
<p id="ps1p5c70p2">
<span class="pali m-text">saddhāvimutto.</span><br />
</p>
<p id="ps1p5c70p3">
<span class="pali m-text">Phuṭṭhattā sacchikatoti—</span><br />
</p>
<p id="ps1p5c70p4">
<span class="pali m-text">kāyasakkhī.</span><br />
</p>
<p id="ps1p5c70p5">
<span class="pali m-text">Diṭṭhattā pattoti—</span><br />
</p>
<p id="ps1p5c70p6">
<span class="pali m-text">diṭṭhippatto.</span><br />
</p>
<p id="ps1p5c70p7">
<span class="pali m-text">Saddahanto vimuccatīti—</span><br />
</p>
<p id="ps1p5c70p8">
<span class="pali m-text">saddhāvimutto.</span><br />
</p>
<p id="ps1p5c70p9">
<span class="pali m-text">Jhānaphassaṁ paṭhamaṁ phusati, pacchā nirodhaṁ nibbānaṁ sacchikarotīti—</span><br />
</p>
<p id="ps1p5c70p10">
<span class="pali m-text">kāyasakkhī.</span><br />
</p>
<p id="ps1p5c70p11">
<span class="pali m-text">“Dukkhā saṅkhārā, sukho nirodho”ti ñātaṁ hoti diṭṭhaṁ viditaṁ sacchikataṁ phassitaṁ paññāyāti—</span><br />
</p>
<p id="ps1p5c70p12">
<span class="pali m-text">diṭṭhippatto.</span><br />
</p>
<p id="ps1p5c70p13">
<span class="pali m-text">Yo cāyaṁ puggalo saddhāvimutto, yo ca kāyasakkhī, yo ca diṭṭhippatto, siyā ime tayo puggalā saddhāvimuttāpi kāyasakkhīpi diṭṭhippattāpi vatthuvasena pariyāyena &lt;b&gt;siyā&lt;/b&gt;ti.</span><br />
</p>
<p id="ps1p5c70p14">
<span class="pali m-text">Kathañca siyā?</span><br />
</p>
<p id="ps1p5c70p15">
<span class="pali m-text">Aniccato manasikaroto saddhindriyaṁ adhimattaṁ hoti.</span><br />
</p>
<p id="ps1p5c70p16">
<span class="pali m-text">Saddhindriyassa adhimattattā saddhāvimutto hoti.</span><br />
</p>
<p id="ps1p5c70p17">
<span class="pali m-text">Dukkhato manasikaroto saddhindriyaṁ adhimattaṁ hoti.</span><br />
</p>
<p id="ps1p5c70p18">
<span class="pali m-text">Saddhindriyassa adhimattattā saddhāvimutto hoti.</span><br />
</p>
<p id="ps1p5c70p19">
<span class="pali m-text">Anattato manasikaroto saddhindriyaṁ adhimattaṁ hoti.</span><br />
</p>
<p id="ps1p5c70p20">
<span class="pali m-text">Saddhindriyassa adhimattattā saddhāvimutto hoti.</span><br />
</p>
<p id="ps1p5c70p21">
<span class="pali m-text">Evaṁ ime tayo puggalā saddhindriyassa vasena saddhāvimuttā.</span><br />
</p>
<p id="ps1p5c71p1">
<span class="pali m-text">Dukkhato manasikaroto samādhindriyaṁ adhimattaṁ hoti.</span><br />
</p>
<p id="ps1p5c71p2">
<span class="pali m-text">Samādhindriyassa adhimattattā kāyasakkhī hoti.</span><br />
</p>
<p id="ps1p5c71p3">
<span class="pali m-text">Anattato manasikaroto samādhindriyaṁ adhimattaṁ hoti.</span><br />
</p>
<p id="ps1p5c71p4">
<span class="pali m-text">Samādhindriyassa adhimattattā kāyasakkhī hoti.</span><br />
</p>
<p id="ps1p5c71p5">
<span class="pali m-text">Aniccato manasikaroto samādhindriyaṁ adhimattaṁ hoti.</span><br />
</p>
<p id="ps1p5c71p6">
<span class="pali m-text">Samādhindriyassa adhimattattā kāyasakkhī hoti.</span><br />
</p>
<p id="ps1p5c71p7">
<span class="pali m-text">Evaṁ ime tayo puggalā samādhindriyassa vasena kāyasakkhī.</span><br />
</p>
<p id="ps1p5c72p1">
<span class="pali m-text">Anattato manasikaroto paññindriyaṁ adhimattaṁ hoti.</span><br />
</p>
<p id="ps1p5c72p2">
<span class="pali m-text">Paññindriyassa adhimattattā diṭṭhippatto hoti.</span><br />
</p>
<p id="ps1p5c72p3">
<span class="pali m-text">Aniccato manasikaroto paññindriyaṁ adhimattaṁ hoti.</span><br />
</p>
<p id="ps1p5c72p4">
<span class="pali m-text">Paññindriyassa adhimattattā diṭṭhippatto hoti.</span><br />
</p>
<p id="ps1p5c72p5">
<span class="pali m-text">Dukkhato manasikaroto paññindriyaṁ adhimattaṁ hoti.</span><br />
</p>
<p id="ps1p5c72p6">
<span class="pali m-text">Paññindriyassa adhimattattā diṭṭhippatto hoti.</span><br />
</p>
<p id="ps1p5c72p7">
<span class="pali m-text">Evaṁ ime tayo puggalā paññindriyassa vasena diṭṭhippattā.</span><br />
</p>
<p id="ps1p5c73p1">
<span class="pali m-text">Yo cāyaṁ puggalo saddhāvimutto, yo ca kāyasakkhī, yo ca diṭṭhippatto, evaṁ siyā ime tayo puggalā saddhāvimuttāpi kāyasakkhīpi diṭṭhippattāpi vatthuvasena pariyāyena.</span><br />
</p>
<p id="ps1p5c73p2">
<span class="pali m-text">Yo cāyaṁ puggalo saddhāvimutto, yo ca kāyasakkhī, yo ca diṭṭhippatto, siyā ime tayo puggalā …pe…</span><br />
</p>
<p id="ps1p5c73p3">
<span class="pali m-text">aññoyeva saddhāvimutto, añño kāyasakkhī, añño diṭṭhippatto.</span><br />
</p>
<p id="ps1p5c74p1">
<span class="pali m-text">&lt;b&gt;Siyā&lt;/b&gt;ti.</span><br />
</p>
<p id="ps1p5c74p2">
<span class="pali m-text">Kathañca siyā?</span><br />
</p>
<p id="ps1p5c74p3">
<span class="pali m-text">Aniccato manasikaroto saddhindriyaṁ adhimattaṁ hoti.</span><br />
</p>
<p id="ps1p5c74p4">
<span class="pali m-text">Saddhindriyassa adhimattattā saddhāvimutto hoti.</span><br />
</p>
<p id="ps1p5c74p5">
<span class="pali m-text">Dukkhato manasikaroto samādhindriyaṁ adhimattaṁ hoti.</span><br />
</p>
<p id="ps1p5c74p6">
<span class="pali m-text">Samādhindriyassa adhimattattā kāyasakkhī hoti.</span><br />
</p>
<p id="ps1p5c74p7">
<span class="pali m-text">Anattato manasikaroto paññindriyaṁ adhimattaṁ hoti.</span><br />
</p>
<p id="ps1p5c74p8">
<span class="pali m-text">Paññindriyassa adhimattattā diṭṭhippatto hoti.</span><br />
</p>
<p id="ps1p5c74p9">
<span class="pali m-text">Yo cāyaṁ puggalo saddhāvimutto, yo ca kāyasakkhī, yo ca diṭṭhippatto, evaṁ siyā ime tayo puggalā saddhāvimuttāpi kāyasakkhīpi diṭṭhippattāpi vatthuvasena pariyāyena.</span><br />
</p>
<p id="ps1p5c74p10">
<span class="pali m-text">Aññoyeva saddhāvimutto, añño kāyasakkhī, añño diṭṭhippatto.</span><br />
</p>
<p id="ps1p5c75p1">
<span class="pali m-text">Aniccato manasikaroto saddhindriyaṁ adhimattaṁ hoti, saddhindriyassa adhimattattā sotāpattimaggaṁ paṭilabhati;</span><br />
</p>
<p id="ps1p5c75p2">
<span class="pali m-text">tena vuccati—</span><br />
</p>
<p id="ps1p5c75p3">
<span class="pali m-text">“saddhānusārī”.</span><br />
</p>
<p id="ps1p5c75p4">
<span class="pali m-text">Cattārindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti.</span><br />
</p>
<p id="ps1p5c75p5">
<span class="pali m-text">Saddhindriyassa vasena catunnaṁ indriyānaṁ bhāvanā hoti.</span><br />
</p>
<p id="ps1p5c75p6">
<span class="pali m-text">Ye hi keci saddhindriyassa vasena sotāpattimaggaṁ paṭilabhanti, sabbe te saddhānusārino.</span><br />
</p>
<p id="ps1p5c76p1">
<span class="pali m-text">Aniccato manasikaroto saddhindriyaṁ adhimattaṁ hoti, saddhindriyassa adhimattattā sotāpattiphalaṁ sacchikataṁ hoti;</span><br />
</p>
<p id="ps1p5c76p2">
<span class="pali m-text">tena vuccati—</span><br />
</p>
<p id="ps1p5c76p3">
<span class="pali m-text">“saddhāvimutto”.</span><br />
</p>
<p id="ps1p5c76p4">
<span class="pali m-text">Cattārindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti.</span><br />
</p>
<p id="ps1p5c76p5">
<span class="pali m-text">Saddhindriyassa vasena cattārindriyāni bhāvitāni honti subhāvitāni.</span><br />
</p>
<p id="ps1p5c76p6">
<span class="pali m-text">Yehi keci saddhindriyassa vasena sotāpattiphalaṁ sacchikatā, sabbe te saddhāvimuttā.</span><br />
</p>
<p id="ps1p5c77p1">
<span class="pali m-text">Aniccato manasikaroto saddhindriyaṁ adhimattaṁ hoti, saddhindriyassa adhimattattā sakadāgāmimaggaṁ paṭilabhati …pe…</span><br />
</p>
<p id="ps1p5c77p2">
<span class="pali m-text">sakadāgāmiphalaṁ sacchikataṁ hoti …pe…</span><br />
</p>
<p id="ps1p5c77p3">
<span class="pali m-text">anāgāmimaggaṁ paṭilabhati …</span><br />
</p>
<p id="ps1p5c77p4">
<span class="pali m-text">anāgāmiphalaṁ sacchikataṁ hoti …pe…</span><br />
</p>
<p id="ps1p5c77p5">
<span class="pali m-text">arahattamaggaṁ paṭilabhati …</span><br />
</p>
<p id="ps1p5c77p6">
<span class="pali m-text">arahattaṁ sacchikataṁ hoti;</span><br />
</p>
<p id="ps1p5c77p7">
<span class="pali m-text">tena vuccati—</span><br />
</p>
<p id="ps1p5c77p8">
<span class="pali m-text">“saddhāvimutto”.</span><br />
</p>
<p id="ps1p5c77p9">
<span class="pali m-text">Cattārindriyāni tadanvayā honti …pe…</span><br />
</p>
<p id="ps1p5c77p10">
<span class="pali m-text">sampayuttapaccayā honti.</span><br />
</p>
<p id="ps1p5c77p11">
<span class="pali m-text">Saddhindriyassa vasena cattārindriyāni bhāvitāni honti subhāvitāni.</span><br />
</p>
<p id="ps1p5c77p12">
<span class="pali m-text">Yehi keci saddhindriyassa vasena arahattaṁ sacchikatā, sabbe te saddhāvimuttā.</span><br />
</p>
<p id="ps1p5c78p1">
<span class="pali m-text">Dukkhato manasikaroto samādhindriyaṁ adhimattaṁ hoti, samādhindriyassa adhimattattā sotāpattimaggaṁ paṭilabhati;</span><br />
</p>
<p id="ps1p5c78p2">
<span class="pali m-text">tena vuccati—</span><br />
</p>
<p id="ps1p5c78p3">
<span class="pali m-text">“kāyasakkhī”.</span><br />
</p>
<p id="ps1p5c78p4">
<span class="pali m-text">Cattārindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti.</span><br />
</p>
<p id="ps1p5c78p5">
<span class="pali m-text">Samādhindriyassa vasena catunnaṁ indriyānaṁ bhāvanā hoti.</span><br />
</p>
<p id="ps1p5c78p6">
<span class="pali m-text">Ye hi keci samādhindriyassa vasena sotāpattimaggaṁ paṭilabhanti, sabbe te kāyasakkhī.</span><br />
</p>
<p id="ps1p5c79p1">
<span class="pali m-text">Dukkhato manasikaroto samādhindriyaṁ adhimattaṁ hoti, samādhindriyassa adhimattattā sotāpattiphalaṁ sacchikataṁ hoti …pe…</span><br />
</p>
<p id="ps1p5c79p2">
<span class="pali m-text">sakadāgāmimaggaṁ paṭilabhati …pe…</span><br />
</p>
<p id="ps1p5c79p3">
<span class="pali m-text">sakadāgāmiphalaṁ sacchikataṁ hoti …pe…</span><br />
</p>
<p id="ps1p5c79p4">
<span class="pali m-text">anāgāmimaggaṁ paṭilabhati …pe…</span><br />
</p>
<p id="ps1p5c79p5">
<span class="pali m-text">anāgāmiphalaṁ sacchikataṁ hoti …pe…</span><br />
</p>
<p id="ps1p5c79p6">
<span class="pali m-text">arahattamaggaṁ paṭilabhati …pe…</span><br />
</p>
<p id="ps1p5c79p7">
<span class="pali m-text">arahattaṁ sacchikataṁ hoti;</span><br />
</p>
<p id="ps1p5c79p8">
<span class="pali m-text">tena vuccati—</span><br />
</p>
<p id="ps1p5c79p9">
<span class="pali m-text">“kāyasakkhī”.</span><br />
</p>
<p id="ps1p5c79p10">
<span class="pali m-text">Cattārindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti.</span><br />
</p>
<p id="ps1p5c79p11">
<span class="pali m-text">Samādhindriyassa vasena cattārindriyāni bhāvitāni honti subhāvitāni.</span><br />
</p>
<p id="ps1p5c79p12">
<span class="pali m-text">Ye hi keci samādhindriyassa vasena arahattaṁ sacchikatā, sabbe te kāyasakkhī.</span><br />
</p>
<p id="ps1p5c80p1">
<span class="pali m-text">Anattato manasikaroto paññindriyaṁ adhimattaṁ hoti, paññindriyassa adhimattattā sotāpattimaggaṁ paṭilabhati;</span><br />
</p>
<p id="ps1p5c80p2">
<span class="pali m-text">tena vuccati—</span><br />
</p>
<p id="ps1p5c80p3">
<span class="pali m-text">“dhammānusārī”.</span><br />
</p>
<p id="ps1p5c80p4">
<span class="pali m-text">Cattārindriyāni tadanvayā honti …pe…</span><br />
</p>
<p id="ps1p5c80p5">
<span class="pali m-text">sampayuttapaccayā honti.</span><br />
</p>
<p id="ps1p5c80p6">
<span class="pali m-text">Paññindriyassa vasena catunnaṁ indriyānaṁ bhāvanā hoti.</span><br />
</p>
<p id="ps1p5c80p7">
<span class="pali m-text">Ye hi keci paññindriyassa vasena sotāpattimaggaṁ paṭilabhanti, sabbe te dhammānusārino.</span><br />
</p>
<p id="ps1p5c81p1">
<span class="pali m-text">Anattato manasikaroto paññindriyaṁ adhimattaṁ hoti, paññindriyassa adhimattattā sotāpattiphalaṁ sacchikataṁ hoti;</span><br />
</p>
<p id="ps1p5c81p2">
<span class="pali m-text">tena vuccati—</span><br />
</p>
<p id="ps1p5c81p3">
<span class="pali m-text">“diṭṭhippatto”.</span><br />
</p>
<p id="ps1p5c81p4">
<span class="pali m-text">Cattārindriyāni tadanvayā honti …pe…</span><br />
</p>
<p id="ps1p5c81p5">
<span class="pali m-text">sampayuttapaccayā honti.</span><br />
</p>
<p id="ps1p5c81p6">
<span class="pali m-text">Paññindriyassa vasena cattārindriyāni bhāvitāni honti subhāvitāni.</span><br />
</p>
<p id="ps1p5c81p7">
<span class="pali m-text">Ye hi keci paññindriyassa vasena sotāpattiphalaṁ sacchikatā, sabbe te diṭṭhippattā.</span><br />
</p>
<p id="ps1p5c82p1">
<span class="pali m-text">Anattato manasikaroto paññindriyaṁ adhimattaṁ hoti, paññindriyassa adhimattattā sakadāgāmimaggaṁ paṭilabhati …pe…</span><br />
</p>
<p id="ps1p5c82p2">
<span class="pali m-text">sakadāgāmiphalaṁ sacchikataṁ hoti …pe…</span><br />
</p>
<p id="ps1p5c82p3">
<span class="pali m-text">anāgāmimaggaṁ paṭilabhati …</span><br />
</p>
<p id="ps1p5c82p4">
<span class="pali m-text">anāgāmiphalaṁ sacchikataṁ hoti …</span><br />
</p>
<p id="ps1p5c82p5">
<span class="pali m-text">arahattamaggaṁ paṭilabhati …pe…</span><br />
</p>
<p id="ps1p5c82p6">
<span class="pali m-text">arahattaṁ sacchikataṁ hoti;</span><br />
</p>
<p id="ps1p5c82p7">
<span class="pali m-text">tena vuccati—</span><br />
</p>
<p id="ps1p5c82p8">
<span class="pali m-text">“diṭṭhippatto”.</span><br />
</p>
<p id="ps1p5c82p9">
<span class="pali m-text">Cattārindriyāni tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti.</span><br />
</p>
<p id="ps1p5c82p10">
<span class="pali m-text">Paññindriyassa vasena cattārindriyāni bhāvitāni honti subhāvitāni.</span><br />
</p>
<p id="ps1p5c82p11">
<span class="pali m-text">Ye hi keci paññindriyassa vasena arahattaṁ sacchikatā, sabbe te diṭṭhippattā.</span><br />
</p>
<p id="ps1p5c83p1">
<span class="pali m-text">Ye hi keci nekkhammaṁ bhāvitā vā bhāventi vā bhāvissanti vā, adhigatā vā adhigacchanti vā adhigamissanti vā, pattā vā pāpuṇanti vā pāpuṇissanti vā, paṭiladdhā vā paṭilabhanti vā paṭilabhissanti vā, paṭividdhā vā paṭivijjhanti vā paṭivijjhissanti vā, sacchikatā vā sacchikaronti vā sacchikarissanti vā, phassitā vā phassanti vā phassissanti vā, vasippattā vā pāpuṇanti vā pāpuṇissanti vā, pāramippattā vā pāpuṇanti vā pāpuṇissanti vā, vesārajjappattā vā pāpuṇanti vā pāpuṇissanti vā, sabbe te saddhindriyassa vasena saddhāvimuttā, samādhindriyassa vasena kāyasakkhī, paññindriyassa vasena diṭṭhippattā.</span><br />
</p>
<p id="ps1p5c84p1">
<span class="pali m-text">Ye hi keci abyāpādaṁ …pe…</span><br />
</p>
<p id="ps1p5c84p2">
<span class="pali m-text">ālokasaññaṁ …</span><br />
</p>
<p id="ps1p5c84p3">
<span class="pali m-text">avikkhepaṁ …</span><br />
</p>
<p id="ps1p5c84p4">
<span class="pali m-text">dhammavavatthānaṁ …</span><br />
</p>
<p id="ps1p5c84p5">
<span class="pali m-text">ñāṇaṁ …</span><br />
</p>
<p id="ps1p5c84p6">
<span class="pali m-text">pāmojjaṁ …</span><br />
</p>
<p id="ps1p5c84p7">
<span class="pali m-text">paṭhamaṁ jhānaṁ …</span><br />
</p>
<p id="ps1p5c84p8">
<span class="pali m-text">dutiyaṁ jhānaṁ …</span><br />
</p>
<p id="ps1p5c84p9">
<span class="pali m-text">tatiyaṁ jhānaṁ …</span><br />
</p>
<p id="ps1p5c84p10">
<span class="pali m-text">catutthaṁ jhānaṁ …</span><br />
</p>
<p id="ps1p5c84p11">
<span class="pali m-text">ākāsānañcāyatanasamāpattiṁ …</span><br />
</p>
<p id="ps1p5c84p12">
<span class="pali m-text">viññāṇañcāyatanasamāpattiṁ …</span><br />
</p>
<p id="ps1p5c84p13">
<span class="pali m-text">ākiñcaññāyatanasamāpattiṁ …</span><br />
</p>
<p id="ps1p5c84p14">
<span class="pali m-text">nevasaññānāsaññāyatanasamāpattiṁ …</span><br />
</p>
<p id="ps1p5c84p15">
<span class="pali m-text">aniccānupassanaṁ …</span><br />
</p>
<p id="ps1p5c84p16">
<span class="pali m-text">dukkhānupassanaṁ …</span><br />
</p>
<p id="ps1p5c84p17">
<span class="pali m-text">anattānupassanaṁ …</span><br />
</p>
<p id="ps1p5c84p18">
<span class="pali m-text">nibbidānupassanaṁ …</span><br />
</p>
<p id="ps1p5c84p19">
<span class="pali m-text">virāgānupassanaṁ …</span><br />
</p>
<p id="ps1p5c84p20">
<span class="pali m-text">nirodhānupassanaṁ …</span><br />
</p>
<p id="ps1p5c84p21">
<span class="pali m-text">paṭinissaggānupassanaṁ …</span><br />
</p>
<p id="ps1p5c84p22">
<span class="pali m-text">khayānupassanaṁ …</span><br />
</p>
<p id="ps1p5c84p23">
<span class="pali m-text">vayānupassanaṁ …</span><br />
</p>
<p id="ps1p5c84p24">
<span class="pali m-text">vipariṇāmānupassanaṁ …</span><br />
</p>
<p id="ps1p5c84p25">
<span class="pali m-text">animittānupassanaṁ …</span><br />
</p>
<p id="ps1p5c84p26">
<span class="pali m-text">appaṇihitānupassanaṁ …</span><br />
</p>
<p id="ps1p5c84p27">
<span class="pali m-text">suññatānupassanaṁ …</span><br />
</p>
<p id="ps1p5c84p28">
<span class="pali m-text">adhipaññādhammavipassanaṁ …</span><br />
</p>
<p id="ps1p5c84p29">
<span class="pali m-text">yathābhūtañāṇadassanaṁ …</span><br />
</p>
<p id="ps1p5c84p30">
<span class="pali m-text">ādīnavānupassanaṁ …</span><br />
</p>
<p id="ps1p5c84p31">
<span class="pali m-text">paṭisaṅkhānupassanaṁ …</span><br />
</p>
<p id="ps1p5c84p32">
<span class="pali m-text">vivaṭṭanānupassanaṁ …</span><br />
</p>
<p id="ps1p5c84p33">
<span class="pali m-text">sotāpattimaggaṁ …</span><br />
</p>
<p id="ps1p5c84p34">
<span class="pali m-text">sakadāgāmimaggaṁ …</span><br />
</p>
<p id="ps1p5c84p35">
<span class="pali m-text">anāgāmimaggaṁ …</span><br />
</p>
<p id="ps1p5c84p36">
<span class="pali m-text">arahattamaggaṁ ….</span><br />
</p>
<p id="ps1p5c85p1">
<span class="pali m-text">Ye hi keci cattāro satipaṭṭhāne …</span><br />
</p>
<p id="ps1p5c85p2">
<span class="pali m-text">cattāro sammappadhāne …</span><br />
</p>
<p id="ps1p5c85p3">
<span class="pali m-text">cattāro iddhipāde …</span><br />
</p>
<p id="ps1p5c85p4">
<span class="pali m-text">pañcindriyāni …</span><br />
</p>
<p id="ps1p5c85p5">
<span class="pali m-text">pañca balāni …</span><br />
</p>
<p id="ps1p5c85p6">
<span class="pali m-text">satta bojjhaṅge …</span><br />
</p>
<p id="ps1p5c85p7">
<span class="pali m-text">ariyaṁ aṭṭhaṅgikaṁ maggaṁ …</span><br />
</p>
<p id="ps1p5c85p8">
<span class="pali m-text">ye hi keci aṭṭha vimokkhe bhāvitā vā bhāventi vā bhāvissanti vā, adhigatā vā adhigacchanti vā adhigamissanti vā, pattā vā pāpuṇanti vā pāpuṇissanti vā, paṭiladdhā vā paṭilabhanti vā paṭilabhissanti vā, paṭividdhā vā paṭivijjhanti vā paṭivijjhissanti vā, sacchikatā vā sacchikaronti vā sacchikarissanti vā, phassitā vā phassanti vā phassissanti vā, vasippattā vā pāpuṇanti vā pāpuṇissanti vā pāramippattā vā pāpuṇanti vā pāpuṇissanti vā, vesārajjappattā vā pāpuṇanti vā pāpuṇissanti vā, sabbe te saddhindriyassa vasena saddhāvimuttā, samādhindriyassa vasena kāyasakkhī, paññindriyassa vasena diṭṭhippattā.</span><br />
</p>
<p id="ps1p5c86p1">
<span class="pali m-text">Ye hi keci catasso paṭisambhidā pattā vā pāpuṇanti vā pāpuṇissanti vā …pe…</span><br />
</p>
<p id="ps1p5c86p2">
<span class="pali m-text">sabbe te saddhindriyassa vasena saddhāvimuttā, samādhindriyassa vasena kāyasakkhī, paññindriyassa vasena diṭṭhippattā.</span><br />
</p>
<p id="ps1p5c87p1">
<span class="pali m-text">Ye hi keci tisso vijjā paṭividdhā vā paṭivijjhanti vā paṭivijjhissanti vā …pe…</span><br />
</p>
<p id="ps1p5c87p2">
<span class="pali m-text">sabbe te saddhindriyassa vasena saddhāvimuttā, samādhindriyassa vasena kāyasakkhī, paññindriyassa vasena diṭṭhippattā.</span><br />
</p>
<p id="ps1p5c88p1">
<span class="pali m-text">Ye hi keci tisso sikkhā sikkhitā vā sikkhanti vā sikkhissanti vā, sacchikatā vā sacchikaronti vā sacchikarissanti vā, phassitā vā phassanti vā phassissanti vā, vasippattā vā pāpuṇanti vā pāpuṇissanti vā, pāramippattā vā pāpuṇanti vā pāpuṇissanti vā, vesārajjappattā vā pāpuṇanti vā pāpuṇissanti vā, sabbe te saddhindriyassa vasena saddhāvimuttā, samādhindriyassa vasena kāyasakkhī, paññindriyassa vasena diṭṭhippattā.</span><br />
</p>
<p id="ps1p5c89p1">
<span class="pali m-text">Ye hi keci dukkhaṁ parijānanti samudayaṁ pajahanti nirodhaṁ sacchikaronti maggaṁ bhāventi, sabbe te saddhindriyassa vasena saddhāvimuttā, samādhindriyassa vasena kāyasakkhī, paññindriyassa vasena diṭṭhippattā.</span><br />
</p>
<p id="ps1p5c90p1">
<span class="pali m-text">Katihākārehi saccappaṭivedho hoti?</span><br />
</p>
<p id="ps1p5c90p2">
<span class="pali m-text">Katihākārehi saccāni paṭivijjhati?</span><br />
</p>
<p id="ps1p5c90p3">
<span class="pali m-text">Catūhākārehi saccappaṭivedho hoti.</span><br />
</p>
<p id="ps1p5c90p4">
<span class="pali m-text">Catūhākārehi saccāni paṭivijjhati.</span><br />
</p>
<p id="ps1p5c90p5">
<span class="pali m-text">Dukkhasaccaṁ pariññāpaṭivedhaṁ paṭivijjhati, samudayasaccaṁ pahānappaṭivedhaṁ paṭivijjhati, nirodhasaccaṁ sacchikiriyāpaṭivedhaṁ paṭivijjhati, maggasaccaṁ bhāvanāpaṭivedhaṁ paṭivijjhati.</span><br />
</p>
<p id="ps1p5c90p6">
<span class="pali m-text">Imehi catūhākārehi saccappaṭivedho hoti.</span><br />
</p>
<p id="ps1p5c90p7">
<span class="pali m-text">Imehi catūhākārehi saccāni paṭivijjhanto saddhindriyassa vasena saddhāvimutto, samādhindriyassa vasena kāyasakkhī, paññindriyassa vasena diṭṭhippatto.</span><br />
</p>
<p id="ps1p5c91p1">
<span class="pali m-text">Katihākārehi saccappaṭivedho hoti?</span><br />
</p>
<p id="ps1p5c91p2">
<span class="pali m-text">Katihākārehi saccāni paṭivijjhati?</span><br />
</p>
<p id="ps1p5c91p3">
<span class="pali m-text">Navahākārehi saccappaṭivedho hoti, navahākārehi saccāni paṭivijjhati.</span><br />
</p>
<p id="ps1p5c91p4">
<span class="pali m-text">Dukkhasaccaṁ pariññāpaṭivedhaṁ paṭivijjhati, samudayasaccaṁ pahānappaṭivedhaṁ paṭivijjhati, nirodhasaccaṁ sacchikiriyāpaṭivedhaṁ paṭivijjhati, maggasaccaṁ bhāvanāpaṭivedhaṁ paṭivijjhati.</span><br />
</p>
<p id="ps1p5c91p5">
<span class="pali m-text">Abhiññāpaṭivedho ca sabbadhammānaṁ, pariññāpaṭivedho ca sabbasaṅkhārānaṁ, pahānappaṭivedho ca sabbākusalānaṁ, bhāvanāpaṭivedho ca catunnaṁ maggānaṁ, sacchikiriyāpaṭivedho ca nirodhassa.</span><br />
</p>
<p id="ps1p5c91p6">
<span class="pali m-text">Imehi navahākārehi saccappaṭivedho hoti.</span><br />
</p>
<p id="ps1p5c91p7">
<span class="pali m-text">Imehi navahākārehi saccāni paṭivijjhanto saddhindriyassa vasena saddhāvimutto, samādhindriyassa vasena kāyasakkhī, paññindriyassa vasena diṭṭhippatto.</span><br />
</p>
<p id="ps1p5c91p8">
<span class="pali m-text">Dutiyabhāṇavāro.</span><br />
</p>
<p id="ps1p5c92p1">
<span class="pali m-text">Aniccato manasikaroto kathaṁ saṅkhārā upaṭṭhanti?</span><br />
</p>
<p id="ps1p5c92p2">
<span class="pali m-text">Dukkhato manasikaroto kathaṁ saṅkhārā upaṭṭhanti?</span><br />
</p>
<p id="ps1p5c92p3">
<span class="pali m-text">Anattato manasikaroto kathaṁ saṅkhārā upaṭṭhanti?</span><br />
</p>
<p id="ps1p5c92p4">
<span class="pali m-text">Aniccato manasikaroto khayato saṅkhārā upaṭṭhanti.</span><br />
</p>
<p id="ps1p5c92p5">
<span class="pali m-text">Dukkhato manasikaroto bhayato saṅkhārā upaṭṭhanti.</span><br />
</p>
<p id="ps1p5c92p6">
<span class="pali m-text">Anattato manasikaroto suññato saṅkhārā upaṭṭhanti.</span><br />
</p>
<p id="ps1p5c93p1">
<span class="pali m-text">Aniccato manasikaroto kiṁ bahulaṁ cittaṁ hoti?</span><br />
</p>
<p id="ps1p5c93p2">
<span class="pali m-text">Dukkhato manasikaroto kiṁ bahulaṁ cittaṁ hoti?</span><br />
</p>
<p id="ps1p5c93p3">
<span class="pali m-text">Anattato manasikaroto kiṁ bahulaṁ cittaṁ hoti?</span><br />
</p>
<p id="ps1p5c93p4">
<span class="pali m-text">Aniccato manasikaroto adhimokkhabahulaṁ cittaṁ hoti.</span><br />
</p>
<p id="ps1p5c93p5">
<span class="pali m-text">Dukkhato manasikaroto passaddhibahulaṁ cittaṁ hoti.</span><br />
</p>
<p id="ps1p5c93p6">
<span class="pali m-text">Anattato manasikaroto vedabahulaṁ cittaṁ hoti.</span><br />
</p>
<p id="ps1p5c94p1">
<span class="pali m-text">Aniccato manasikaronto adhimokkhabahulo katamaṁ vimokkhaṁ paṭilabhati?</span><br />
</p>
<p id="ps1p5c94p2">
<span class="pali m-text">Dukkhato manasikaronto passaddhibahulo katamaṁ vimokkhaṁ paṭilabhati?</span><br />
</p>
<p id="ps1p5c94p3">
<span class="pali m-text">Anattato manasikaronto vedabahulo katamaṁ vimokkhaṁ paṭilabhati?</span><br />
</p>
<p id="ps1p5c94p4">
<span class="pali m-text">Aniccato manasikaronto adhimokkhabahulo animittaṁ vimokkhaṁ paṭilabhati.</span><br />
</p>
<p id="ps1p5c94p5">
<span class="pali m-text">Dukkhato manasikaronto passaddhibahulo appaṇihitaṁ vimokkhaṁ paṭilabhati.</span><br />
</p>
<p id="ps1p5c94p6">
<span class="pali m-text">Anattato manasikaronto vedabahulo suññataṁ vimokkhaṁ paṭilabhati.</span><br />
</p>
<p id="ps1p5c95p1">
<span class="pali m-text">Aniccato manasikaroto adhimokkhabahulassa katamo vimokkho ādhipateyyo hoti, bhāvanāya kati vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, kenaṭṭhena bhāvanā, ko bhāveti?</span><br />
</p>
<p id="ps1p5c95p2">
<span class="pali m-text">Dukkhato manasikaroto passaddhibahulassa katamo vimokkho ādhipateyyo hoti, bhāvanāya kati vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, kenaṭṭhena bhāvanā, ko bhāveti?</span><br />
</p>
<p id="ps1p5c95p3">
<span class="pali m-text">Anattato manasikaroto vedabahulassa katamo vimokkho ādhipateyyo hoti, bhāvanāya kati vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, kenaṭṭhena bhāvanā, ko bhāveti?</span><br />
</p>
<p id="ps1p5c96p1">
<span class="pali m-text">Aniccato manasikaroto adhimokkhabahulassa animitto vimokkho ādhipateyyo hoti.</span><br />
</p>
<p id="ps1p5c96p2">
<span class="pali m-text">Bhāvanāya dve vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti.</span><br />
</p>
<p id="ps1p5c96p3">
<span class="pali m-text">Ekarasaṭṭhena bhāvanā.</span><br />
</p>
<p id="ps1p5c96p4">
<span class="pali m-text">Yo sammāpaṭipanno so bhāveti;</span><br />
</p>
<p id="ps1p5c96p5">
<span class="pali m-text">natthi micchāpaṭipannassa vimokkhabhāvanā.</span><br />
</p>
<p id="ps1p5c96p6">
<span class="pali m-text">Dukkhato manasikaroto passaddhibahulassa appaṇihito vimokkho ādhipateyyo hoti.</span><br />
</p>
<p id="ps1p5c96p7">
<span class="pali m-text">Bhāvanāya dve vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti.</span><br />
</p>
<p id="ps1p5c96p8">
<span class="pali m-text">Ekarasaṭṭhena bhāvanā.</span><br />
</p>
<p id="ps1p5c96p9">
<span class="pali m-text">Yo sammāpaṭipanno so bhāveti;</span><br />
</p>
<p id="ps1p5c96p10">
<span class="pali m-text">natthi micchāpaṭipannassa vimokkhabhāvanā.</span><br />
</p>
<p id="ps1p5c96p11">
<span class="pali m-text">Anattato manasikaroto vedabahulassa suññato vimokkho ādhipateyyo hoti.</span><br />
</p>
<p id="ps1p5c96p12">
<span class="pali m-text">Bhāvanāya dve vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti.</span><br />
</p>
<p id="ps1p5c96p13">
<span class="pali m-text">Ekarasaṭṭhena bhāvanā.</span><br />
</p>
<p id="ps1p5c96p14">
<span class="pali m-text">Yo sammāpaṭipanno so bhāveti;</span><br />
</p>
<p id="ps1p5c96p15">
<span class="pali m-text">natthi micchāpaṭipannassa vimokkhabhāvanā.</span><br />
</p>
<p id="ps1p5c97p1">
<span class="pali m-text">Aniccato manasikaroto adhimokkhabahulassa katamo vimokkho ādhipateyyo hoti, bhāvanāya kati vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, paṭivedhakāle katamo vimokkho ādhipateyyo hoti, paṭivedhāya kati vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, kenaṭṭhena bhāvanā, kenaṭṭhena paṭivedho?</span><br />
</p>
<p id="ps1p5c97p2">
<span class="pali m-text">Dukkhato manasikaroto passaddhibahulassa katamo vimokkho ādhipateyyo hoti, bhāvanāya kati vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, paṭivedhakāle katamo vimokkho ādhipateyyo hoti, paṭivedhāya kati vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, kenaṭṭhena bhāvanā, kenaṭṭhena paṭivedho?</span><br />
</p>
<p id="ps1p5c97p3">
<span class="pali m-text">Anattato manasikaroto vedabahulassa katamo vimokkho ādhipateyyo hoti, bhāvanāya kati vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, paṭivedhakāle katamo vimokkho ādhipateyyo hoti, paṭivedhāya kativimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, kenaṭṭhena bhāvanā, kenaṭṭhena paṭivedho?</span><br />
</p>
<p id="ps1p5c98p1">
<span class="pali m-text">Aniccato manasikaroto adhimokkhabahulassa animitto vimokkho ādhipateyyo hoti, bhāvanāya dve vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, paṭivedhakālepi animitto vimokkho ādhipateyyo hoti, paṭivedhāya dve vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, ekarasaṭṭhena bhāvanā, dassanaṭṭhena paṭivedho, evaṁ paṭivijjhantopi bhāveti, bhāventopi paṭivijjhati.</span><br />
</p>
<p id="ps1p5c98p2">
<span class="pali m-text">Dukkhato manasikaroto passaddhibahulassa appaṇihito vimokkho ādhipateyyo hoti, bhāvanāya dve vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, paṭivedhakālepi appaṇihito vimokkho ādhipateyyo hoti, paṭivedhāya dve vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, ekarasaṭṭhena bhāvanā, dassanaṭṭhena paṭivedho, evaṁ paṭivijjhantopi bhāveti, bhāventopi paṭivijjhati.</span><br />
</p>
<p id="ps1p5c98p3">
<span class="pali m-text">Anattato manasikaroto vedabahulassa suññato vimokkho ādhipateyyo hoti, bhāvanāya dve vimokkhā tadanvayā honti sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, paṭivedhakālepi suññato vimokkho ādhipateyyo hoti, paṭivedhāya dve vimokkhā tadanvayā honti, sahajātapaccayā honti, aññamaññapaccayā honti, nissayapaccayā honti, sampayuttapaccayā honti, ekarasā honti, ekarasaṭṭhena bhāvanā, dassanaṭṭhena paṭivedho, evaṁ paṭivijjhantopi bhāveti, bhāventopi paṭivijjhati.</span><br />
</p>
<p id="ps1p5c99p1">
<span class="pali m-text">Aniccato manasikaroto katamo vimokkho adhimatto hoti?</span><br />
</p>
<p id="ps1p5c99p2">
<span class="pali m-text">Katamavimokkhassa adhimattattā saddhāvimutto hoti?</span><br />
</p>
<p id="ps1p5c99p3">
<span class="pali m-text">Dukkhato manasikaroto katamo vimokkho adhimatto hoti?</span><br />
</p>
<p id="ps1p5c99p4">
<span class="pali m-text">Katamavimokkhassa adhimattattā kāyasakkhī hoti?</span><br />
</p>
<p id="ps1p5c99p5">
<span class="pali m-text">Anattato manasikaroto katamo vimokkho adhimatto hoti?</span><br />
</p>
<p id="ps1p5c99p6">
<span class="pali m-text">Katamavimokkhassa adhimattattā diṭṭhippatto hoti?</span><br />
</p>
<p id="ps1p5c100p1">
<span class="pali m-text">Aniccato manasikaroto animitto vimokkho adhimatto hoti.</span><br />
</p>
<p id="ps1p5c100p2">
<span class="pali m-text">Animittavimokkhassa adhimattattā saddhāvimutto hoti.</span><br />
</p>
<p id="ps1p5c100p3">
<span class="pali m-text">Dukkhato manasikaroto appaṇihito vimokkho adhimatto hoti.</span><br />
</p>
<p id="ps1p5c100p4">
<span class="pali m-text">Appaṇihitavimokkhassa adhimattattā kāyasakkhī hoti.</span><br />
</p>
<p id="ps1p5c100p5">
<span class="pali m-text">Anattato manasikaroto suññato vimokkho adhimatto hoti.</span><br />
</p>
<p id="ps1p5c100p6">
<span class="pali m-text">Suññatavimokkhassa adhimattattā diṭṭhippatto hoti.</span><br />
</p>
<p id="ps1p5c101p1">
<span class="pali m-text">Saddahanto vimuttoti—</span><br />
</p>
<p id="ps1p5c101p2">
<span class="pali m-text">saddhāvimutto.</span><br />
</p>
<p id="ps1p5c101p3">
<span class="pali m-text">Phuṭṭhattā sacchikatoti—</span><br />
</p>
<p id="ps1p5c101p4">
<span class="pali m-text">kāyasakkhī.</span><br />
</p>
<p id="ps1p5c101p5">
<span class="pali m-text">Diṭṭhattā pattoti—</span><br />
</p>
<p id="ps1p5c101p6">
<span class="pali m-text">diṭṭhippatto.</span><br />
</p>
<p id="ps1p5c101p7">
<span class="pali m-text">Saddahanto vimuccatīti—</span><br />
</p>
<p id="ps1p5c101p8">
<span class="pali m-text">saddhāvimutto.</span><br />
</p>
<p id="ps1p5c101p9">
<span class="pali m-text">Jhānaphassaṁ paṭhamaṁ phusati, pacchā nirodhaṁ nibbānaṁ sacchikarotīti—</span><br />
</p>
<p id="ps1p5c101p10">
<span class="pali m-text">kāyasakkhī.</span><br />
</p>
<p id="ps1p5c101p11">
<span class="pali m-text">“Dukkhā saṅkhārā, sukho nirodho”ti viññātaṁ hoti diṭṭhaṁ viditaṁ sacchikataṁ phassitaṁ paññāyāti—</span><br />
</p>
<p id="ps1p5c101p12">
<span class="pali m-text">diṭṭhippatto …pe…</span><br />
</p>
<p id="ps1p5c101p13">
<span class="pali m-text">ye hi keci nekkhammaṁ bhāvitā vā bhāventi vā bhāvissanti vā …pe…</span><br />
</p>
<p id="ps1p5c101p14">
<span class="pali m-text">sabbe te animittavimokkhassa vasena saddhāvimuttā, appaṇihitavimokkhassa vasena kāyasakkhī, suññatavimokkhassa vasena diṭṭhippattā.</span><br />
</p>
<p id="ps1p5c102p1">
<span class="pali m-text">Ye hi keci abyāpādaṁ …</span><br />
</p>
<p id="ps1p5c102p2">
<span class="pali m-text">ālokasaññaṁ …</span><br />
</p>
<p id="ps1p5c102p3">
<span class="pali m-text">avikkhepaṁ …</span><br />
</p>
<p id="ps1p5c102p4">
<span class="pali m-text">ye hi keci dukkhaṁ parijānanti, samudayaṁ pajahanti, nirodhaṁ sacchikaronti, maggaṁ bhāventi, sabbe te animittavimokkhassa vasena saddhāvimuttā, appaṇihitavimokkhassa vasena kāyasakkhī, suññatavimokkhassa vasena diṭṭhippattā.</span><br />
</p>
<p id="ps1p5c103p1">
<span class="pali m-text">Katihākārehi saccappaṭivedho hoti?</span><br />
</p>
<p id="ps1p5c103p2">
<span class="pali m-text">Katihākārehi saccāni paṭivijjhati?</span><br />
</p>
<p id="ps1p5c103p3">
<span class="pali m-text">Catūhākārehi saccappaṭivedho hoti.</span><br />
</p>
<p id="ps1p5c103p4">
<span class="pali m-text">Catūhākārehi saccāni paṭivijjhati.</span><br />
</p>
<p id="ps1p5c103p5">
<span class="pali m-text">Dukkhasaccaṁ pariññāpaṭivedhaṁ paṭivijjhati, samudayasaccaṁ pahānapaṭivedhaṁ paṭivijjhati.</span><br />
</p>
<p id="ps1p5c103p6">
<span class="pali m-text">Nirodhasaccaṁ sacchikiriyāpaṭivedhaṁ paṭivijjhati.</span><br />
</p>
<p id="ps1p5c103p7">
<span class="pali m-text">Maggasaccaṁ bhāvanāpaṭivedhaṁ paṭivijjhati.</span><br />
</p>
<p id="ps1p5c103p8">
<span class="pali m-text">Imehi catūhākārehi saccappaṭivedho hoti.</span><br />
</p>
<p id="ps1p5c103p9">
<span class="pali m-text">Imehi catūhākārehi saccāni paṭivijjhanto animittavimokkhassa vasena saddhāvimutto, appaṇihitavimokkhassa vasena kāyasakkhī, suññatavimokkhassa vasena diṭṭhippatto.</span><br />
</p>
<p id="ps1p5c104p1">
<span class="pali m-text">Katihākārehi saccappaṭivedho hoti?</span><br />
</p>
<p id="ps1p5c104p2">
<span class="pali m-text">Katihākārehi saccāni paṭivijjhati?</span><br />
</p>
<p id="ps1p5c104p3">
<span class="pali m-text">Navahākārehi saccappaṭivedho hoti.</span><br />
</p>
<p id="ps1p5c104p4">
<span class="pali m-text">Navahākārehi saccāni paṭivijjhati.</span><br />
</p>
<p id="ps1p5c104p5">
<span class="pali m-text">Dukkhasaccaṁ pariññāpaṭivedhaṁ paṭivijjhati …pe…</span><br />
</p>
<p id="ps1p5c104p6">
<span class="pali m-text">sacchikiriyāpaṭivedho ca nirodhassa.</span><br />
</p>
<p id="ps1p5c104p7">
<span class="pali m-text">Imehi navahākārehi saccappaṭivedho hoti.</span><br />
</p>
<p id="ps1p5c104p8">
<span class="pali m-text">Imehi navahākārehi saccāni paṭivijjhanto animittavimokkhassa vasena saddhāvimutto, appaṇihitavimokkhassa vasena kāyasakkhī, suññatavimokkhassa vasena diṭṭhippatto.</span><br />
</p>
<p id="ps1p5c105p1">
<span class="pali m-text">Aniccato manasikaronto katame dhamme yathābhūtaṁ jānāti passati?</span><br />
</p>
<p id="ps1p5c105p2">
<span class="pali m-text">Kathaṁ sammādassanaṁ hoti?</span><br />
</p>
<p id="ps1p5c105p3">
<span class="pali m-text">Kathaṁ tadanvayena sabbe saṅkhārā aniccato sudiṭṭhā honti?</span><br />
</p>
<p id="ps1p5c105p4">
<span class="pali m-text">Kattha kaṅkhā pahīyati?</span><br />
</p>
<p id="ps1p5c105p5">
<span class="pali m-text">Dukkhato manasikaronto katame dhamme yathābhūtaṁ jānāti passati?</span><br />
</p>
<p id="ps1p5c105p6">
<span class="pali m-text">Kathaṁ sammādassanaṁ hoti?</span><br />
</p>
<p id="ps1p5c105p7">
<span class="pali m-text">Kathaṁ tadanvayena sabbe saṅkhārā dukkhato sudiṭṭhā honti?</span><br />
</p>
<p id="ps1p5c105p8">
<span class="pali m-text">Kattha kaṅkhā pahīyati?</span><br />
</p>
<p id="ps1p5c105p9">
<span class="pali m-text">Anattato manasikaronto katame dhamme yathābhūtaṁ jānāti passati?</span><br />
</p>
<p id="ps1p5c105p10">
<span class="pali m-text">Kathaṁ sammādassanaṁ hoti?</span><br />
</p>
<p id="ps1p5c105p11">
<span class="pali m-text">Kathaṁ tadanvayena sabbe dhammā anattato sudiṭṭhā honti?</span><br />
</p>
<p id="ps1p5c105p12">
<span class="pali m-text">Kattha kaṅkhā pahīyati?</span><br />
</p>
<p id="ps1p5c106p1">
<span class="pali m-text">Aniccato manasikaronto nimittaṁ yathābhūtaṁ jānāti passati;</span><br />
</p>
<p id="ps1p5c106p2">
<span class="pali m-text">tena vuccati—</span><br />
</p>
<p id="ps1p5c106p3">
<span class="pali m-text">“sammādassanaṁ”.</span><br />
</p>
<p id="ps1p5c106p4">
<span class="pali m-text">Evaṁ tadanvayena sabbe saṅkhārā aniccato sudiṭṭhā honti.</span><br />
</p>
<p id="ps1p5c106p5">
<span class="pali m-text">Ettha kaṅkhā pahīyati.</span><br />
</p>
<p id="ps1p5c106p6">
<span class="pali m-text">Dukkhato manasikaronto pavattaṁ yathābhūtaṁ jānāti passati;</span><br />
</p>
<p id="ps1p5c106p7">
<span class="pali m-text">tena vuccati—</span><br />
</p>
<p id="ps1p5c106p8">
<span class="pali m-text">“sammādassanaṁ”.</span><br />
</p>
<p id="ps1p5c106p9">
<span class="pali m-text">Evaṁ tadanvayena sabbe saṅkhārā dukkhato sudiṭṭhā honti.</span><br />
</p>
<p id="ps1p5c106p10">
<span class="pali m-text">Ettha kaṅkhā pahīyati.</span><br />
</p>
<p id="ps1p5c106p11">
<span class="pali m-text">Anattato manasikaronto nimittañca pavattañca yathābhūtaṁ jānāti passati;</span><br />
</p>
<p id="ps1p5c106p12">
<span class="pali m-text">tena vuccati—</span><br />
</p>
<p id="ps1p5c106p13">
<span class="pali m-text">“sammādassanaṁ”.</span><br />
</p>
<p id="ps1p5c106p14">
<span class="pali m-text">Evaṁ tadanvayena sabbe dhammā anattato sudiṭṭhā honti.</span><br />
</p>
<p id="ps1p5c106p15">
<span class="pali m-text">Ettha kaṅkhā pahīyati.</span><br />
</p>
<p id="ps1p5c107p1">
<span class="pali m-text">Yañca yathābhūtaṁ ñāṇaṁ yañca sammādassanaṁ yā ca kaṅkhāvitaraṇā, ime dhammā nānatthā ceva nānābyañjanā ca, udāhu ekatthā, byañjanameva nānanti?</span><br />
</p>
<p id="ps1p5c107p2">
<span class="pali m-text">Yañca yathābhūtaṁ ñāṇaṁ yañca sammādassanaṁ yā ca kaṅkhāvitaraṇā, ime dhammā ekatthā, byañjanameva nānaṁ.</span><br />
</p>
<p id="ps1p5c108p1">
<span class="pali m-text">Aniccato manasikaroto kiṁ bhayato upaṭṭhāti?</span><br />
</p>
<p id="ps1p5c108p2">
<span class="pali m-text">Dukkhato manasikaroto kiṁ bhayato upaṭṭhāti?</span><br />
</p>
<p id="ps1p5c108p3">
<span class="pali m-text">Anattato manasikaroto kiṁ bhayato upaṭṭhāti?</span><br />
</p>
<p id="ps1p5c108p4">
<span class="pali m-text">Aniccato manasikaroto nimittaṁ bhayato upaṭṭhāti.</span><br />
</p>
<p id="ps1p5c108p5">
<span class="pali m-text">Dukkhato manasikaroto pavattaṁ bhayato upaṭṭhāti.</span><br />
</p>
<p id="ps1p5c108p6">
<span class="pali m-text">Anattato manasikaroto nimittañca pavattañca bhayato upaṭṭhāti.</span><br />
</p>
<p id="ps1p5c109p1">
<span class="pali m-text">Yā ca bhayatupaṭṭhāne paññā yañca ādīnave ñāṇaṁ yā ca nibbidā, ime dhammā nānatthā ceva nānābyañjanā ca, udāhu ekatthā, byañjanameva nānanti?</span><br />
</p>
<p id="ps1p5c109p2">
<span class="pali m-text">Yā ca bhayatupaṭṭhāne paññā yañca ādīnave ñāṇaṁ yā ca nibbidā, ime dhammā ekatthā, byañjanameva nānaṁ.</span><br />
</p>
<p id="ps1p5c110p1">
<span class="pali m-text">Yā ca anattānupassanā yā ca suññatānupassanā, ime dhammā nānatthā ceva nānābyañjanā ca, udāhu ekatthā, byañjanameva nānanti?</span><br />
</p>
<p id="ps1p5c110p2">
<span class="pali m-text">Yā ca anattānupassanā yā ca suññatānupassanā, ime dhammā ekatthā, byañjanameva nānaṁ.</span><br />
</p>
<p id="ps1p5c111p1">
<span class="pali m-text">Aniccato manasikaroto kiṁ paṭisaṅkhā ñāṇaṁ uppajjati?</span><br />
</p>
<p id="ps1p5c111p2">
<span class="pali m-text">Dukkhato manasikaroto kiṁ paṭisaṅkhā ñāṇaṁ uppajjati?</span><br />
</p>
<p id="ps1p5c111p3">
<span class="pali m-text">Anattato manasikaroto kiṁ paṭisaṅkhā ñāṇaṁ uppajjati?</span><br />
</p>
<p id="ps1p5c111p4">
<span class="pali m-text">Aniccato manasikaroto nimittaṁ paṭisaṅkhā ñāṇaṁ uppajjati.</span><br />
</p>
<p id="ps1p5c111p5">
<span class="pali m-text">Dukkhato manasikaroto pavattaṁ paṭisaṅkhā ñāṇaṁ uppajjati.</span><br />
</p>
<p id="ps1p5c111p6">
<span class="pali m-text">Anattato manasikaroto nimittañca pavattañca paṭisaṅkhā ñāṇaṁ uppajjati.</span><br />
</p>
<p id="ps1p5c112p1">
<span class="pali m-text">Yā ca muccitukamyatā yā ca paṭisaṅkhānupassanā yā ca saṅkhārupekkhā, ime dhammā nānatthā ceva nānābyañjanā ca, udāhu ekatthā, byañjanameva nānanti?</span><br />
</p>
<p id="ps1p5c112p2">
<span class="pali m-text">Yā ca muccitukamyatā yā ca paṭisaṅkhānupassanā yā ca saṅkhārupekkhā, ime dhammā ekatthā, byañjanameva nānaṁ.</span><br />
</p>
<p id="ps1p5c113p1">
<span class="pali m-text">Aniccato manasikaroto kuto cittaṁ vuṭṭhāti, kattha cittaṁ pakkhandati?</span><br />
</p>
<p id="ps1p5c113p2">
<span class="pali m-text">Dukkhato manasikaroto kuto cittaṁ vuṭṭhāti, kattha cittaṁ pakkhandati?</span><br />
</p>
<p id="ps1p5c113p3">
<span class="pali m-text">Anattato manasikaroto kuto cittaṁ vuṭṭhāti, kattha cittaṁ pakkhandati?</span><br />
</p>
<p id="ps1p5c113p4">
<span class="pali m-text">Aniccato manasikaroto nimittā cittaṁ vuṭṭhāti, animitte cittaṁ pakkhandati.</span><br />
</p>
<p id="ps1p5c113p5">
<span class="pali m-text">Dukkhato manasikaroto pavattā cittaṁ vuṭṭhāti, appavatte cittaṁ pakkhandati.</span><br />
</p>
<p id="ps1p5c113p6">
<span class="pali m-text">Anattato manasikaroto nimittā ca pavattā ca cittaṁ vuṭṭhāti, animitte appavatte nirodhe nibbānadhātuyā cittaṁ pakkhandati.</span><br />
</p>
<p id="ps1p5c114p1">
<span class="pali m-text">Yā ca bahiddhāvuṭṭhānavivaṭṭane paññā ye ca gotrabhū dhammā, ime dhammā nānatthā ceva nānābyañjanā ca, udāhu ekatthā, byañjanameva nānanti?</span><br />
</p>
<p id="ps1p5c114p2">
<span class="pali m-text">Yā ca bahiddhāvuṭṭhānavivaṭṭane paññā ye ca gotrabhū dhammā, ime dhammā ekatthā, byañjanameva nānaṁ.</span><br />
</p>
<p id="ps1p5c115p1">
<span class="pali m-text">Aniccato manasikaronto katamena vimokkhena vimuccati?</span><br />
</p>
<p id="ps1p5c115p2">
<span class="pali m-text">Dukkhato manasikaronto katamena vimokkhena vimuccati?</span><br />
</p>
<p id="ps1p5c115p3">
<span class="pali m-text">Anattato manasikaronto katamena vimokkhena vimuccati?</span><br />
</p>
<p id="ps1p5c115p4">
<span class="pali m-text">Aniccato manasikaronto animittavimokkhena vimuccati.</span><br />
</p>
<p id="ps1p5c115p5">
<span class="pali m-text">Dukkhato manasikaronto appaṇihitavimokkhena vimuccati.</span><br />
</p>
<p id="ps1p5c115p6">
<span class="pali m-text">Anattato manasikaronto suññatavimokkhena vimuccati.</span><br />
</p>
<p id="ps1p5c116p1">
<span class="pali m-text">Yā ca dubhato vuṭṭhānavivaṭṭane paññā yañca magge ñāṇaṁ, ime dhammā nānatthā ceva nānābyañjanā ca, udāhu ekatthā, byañjanameva nānanti?</span><br />
</p>
<p id="ps1p5c116p2">
<span class="pali m-text">Yā ca dubhato vuṭṭhānavivaṭṭane paññā yañca magge ñāṇaṁ, ime dhammā ekatthā, byañjanameva nānaṁ.</span><br />
</p>
<p id="ps1p5c117p1">
<span class="pali m-text">Katihākārehi tayo vimokkhā nānākkhaṇe honti?</span><br />
</p>
<p id="ps1p5c117p2">
<span class="pali m-text">Katihākārehi tayo vimokkhā ekakkhaṇe honti?</span><br />
</p>
<p id="ps1p5c117p3">
<span class="pali m-text">Catūhākārehi tayo vimokkhā nānākkhaṇe honti.</span><br />
</p>
<p id="ps1p5c117p4">
<span class="pali m-text">Sattahākārehi tayo vimokkhā ekakkhaṇe honti.</span><br />
</p>
<p id="ps1p5c118p1">
<span class="pali m-text">Katamehi catūhākārehi tayo vimokkhā nānākkhaṇe honti?</span><br />
</p>
<p id="ps1p5c118p2">
<span class="pali m-text">Ādhipateyyaṭṭhena, adhiṭṭhānaṭṭhena, abhinīhāraṭṭhena, niyyānaṭṭhena.</span><br />
</p>
<p id="ps1p5c118p3">
<span class="pali m-text">Kathaṁ ādhipateyyaṭṭhena tayo vimokkhā nānākkhaṇe honti?</span><br />
</p>
<p id="ps1p5c118p4">
<span class="pali m-text">Aniccato manasikaroto animitto vimokkho ādhipateyyo hoti, dukkhato manasikaroto appaṇihito vimokkho ādhipateyyo hoti, anattato manasikaroto suññato vimokkho ādhipateyyo hoti.</span><br />
</p>
<p id="ps1p5c118p5">
<span class="pali m-text">Evaṁ ādhipateyyaṭṭhena tayo vimokkhā nānākkhaṇe honti.</span><br />
</p>
<p id="ps1p5c119p1">
<span class="pali m-text">Kathaṁ adhiṭṭhānaṭṭhena tayo vimokkhā nānākkhaṇe honti?</span><br />
</p>
<p id="ps1p5c119p2">
<span class="pali m-text">Aniccato manasikaronto animittavimokkhassa vasena cittaṁ adhiṭṭhāti, dukkhato manasikaronto appaṇihitavimokkhassa vasena cittaṁ adhiṭṭhāti, anattato manasikaronto suññatavimokkhassa vasena cittaṁ adhiṭṭhāti.</span><br />
</p>
<p id="ps1p5c119p3">
<span class="pali m-text">Evaṁ adhiṭṭhānaṭṭhena tayo vimokkhā nānākkhaṇe honti.</span><br />
</p>
<p id="ps1p5c120p1">
<span class="pali m-text">Kathaṁ abhinīhāraṭṭhena tayo vimokkhā nānākkhaṇe honti?</span><br />
</p>
<p id="ps1p5c120p2">
<span class="pali m-text">Aniccato manasikaronto animittavimokkhassa vasena cittaṁ abhinīharati, dukkhato manasikaronto appaṇihitavimokkhassa vasena cittaṁ abhinīharati, anattato manasikaronto suññatavimokkhassa vasena cittaṁ abhinīharati.</span><br />
</p>
<p id="ps1p5c120p3">
<span class="pali m-text">Evaṁ abhinīhāraṭṭhena tayo vimokkhā nānākkhaṇe honti.</span><br />
</p>
<p id="ps1p5c121p1">
<span class="pali m-text">Kathaṁ niyyānaṭṭhena tayo vimokkhā nānākkhaṇe honti?</span><br />
</p>
<p id="ps1p5c121p2">
<span class="pali m-text">Aniccato manasikaronto animittavimokkhassa vasena nirodhaṁ nibbānaṁ niyyāti, dukkhato manasikaronto appaṇihitavimokkhassa vasena nirodhaṁ nibbānaṁ niyyāti, anattato manasikaronto suññatavimokkhassa vasena nirodhaṁ nibbānaṁ niyyāti.</span><br />
</p>
<p id="ps1p5c121p3">
<span class="pali m-text">Evaṁ niyyānaṭṭhena tayo vimokkhā nānākkhaṇe honti.</span><br />
</p>
<p id="ps1p5c121p4">
<span class="pali m-text">Imehi catūhākārehi tayo vimokkhā nānākkhaṇe honti.</span><br />
</p>
<p id="ps1p5c122p1">
<span class="pali m-text">Katamehi sattahākārehi tayo vimokkhā ekakkhaṇe honti?</span><br />
</p>
<p id="ps1p5c122p2">
<span class="pali m-text">Samodhānaṭṭhena, adhigamanaṭṭhena, paṭilābhaṭṭhena paṭivedhaṭṭhena, sacchikiriyaṭṭhena, phassanaṭṭhena, abhisamayaṭṭhena.</span><br />
</p>
<p id="ps1p5c122p3">
<span class="pali m-text">Kathaṁ samodhānaṭṭhena adhigamanaṭṭhena paṭilābhaṭṭhena paṭivedhaṭṭhena sacchikiriyaṭṭhena phassanaṭṭhena abhisamayaṭṭhena tayo vimokkhā ekakkhaṇe honti?</span><br />
</p>
<p id="ps1p5c122p4">
<span class="pali m-text">Aniccato manasikaronto nimittā muccatīti—</span><br />
</p>
<p id="ps1p5c122p5">
<span class="pali m-text">animitto vimokkho.</span><br />
</p>
<p id="ps1p5c122p6">
<span class="pali m-text">Yato muccati, tattha na paṇidahatīti—</span><br />
</p>
<p id="ps1p5c122p7">
<span class="pali m-text">appaṇihito vimokkho.</span><br />
</p>
<p id="ps1p5c122p8">
<span class="pali m-text">Yattha na paṇidahati, tena suññoti—</span><br />
</p>
<p id="ps1p5c122p9">
<span class="pali m-text">suññato vimokkho.</span><br />
</p>
<p id="ps1p5c122p10">
<span class="pali m-text">Yena suñño, tena nimittena animittoti—</span><br />
</p>
<p id="ps1p5c122p11">
<span class="pali m-text">animitto vimokkho.</span><br />
</p>
<p id="ps1p5c122p12">
<span class="pali m-text">Evaṁ samodhānaṭṭhena adhigamanaṭṭhena paṭilābhaṭṭhena paṭivedhaṭṭhena sacchikiriyaṭṭhena phassanaṭṭhena abhisamayaṭṭhena tayo vimokkhā ekakkhaṇe honti.</span><br />
</p>
<p id="ps1p5c123p1">
<span class="pali m-text">Dukkhato manasikaronto paṇidhiyā muccatīti—</span><br />
</p>
<p id="ps1p5c123p2">
<span class="pali m-text">appaṇihito vimokkho.</span><br />
</p>
<p id="ps1p5c123p3">
<span class="pali m-text">Yattha na paṇidahati, tena suññoti—</span><br />
</p>
<p id="ps1p5c123p4">
<span class="pali m-text">suññato vimokkho.</span><br />
</p>
<p id="ps1p5c123p5">
<span class="pali m-text">Yena suñño, tena nimittena animittoti—</span><br />
</p>
<p id="ps1p5c123p6">
<span class="pali m-text">animitto vimokkho.</span><br />
</p>
<p id="ps1p5c123p7">
<span class="pali m-text">Yena nimittena animitto, tattha na paṇidahatīti—</span><br />
</p>
<p id="ps1p5c123p8">
<span class="pali m-text">appaṇihito vimokkho.</span><br />
</p>
<p id="ps1p5c123p9">
<span class="pali m-text">Evaṁ samodhānaṭṭhena adhigamanaṭṭhena paṭilābhaṭṭhena paṭivedhaṭṭhena sacchikiriyaṭṭhena phassanaṭṭhena abhisamayaṭṭhena tayo vimokkhā ekakkhaṇe honti.</span><br />
</p>
<p id="ps1p5c124p1">
<span class="pali m-text">Anattato manasikaronto abhinivesā muccatīti—</span><br />
</p>
<p id="ps1p5c124p2">
<span class="pali m-text">suññato vimokkho.</span><br />
</p>
<p id="ps1p5c124p3">
<span class="pali m-text">Yena suñño, tena nimittena animittoti—</span><br />
</p>
<p id="ps1p5c124p4">
<span class="pali m-text">animitto vimokkho.</span><br />
</p>
<p id="ps1p5c124p5">
<span class="pali m-text">Yena nimittena animitto, tattha na paṇidahatīti—</span><br />
</p>
<p id="ps1p5c124p6">
<span class="pali m-text">appaṇihito vimokkho.</span><br />
</p>
<p id="ps1p5c124p7">
<span class="pali m-text">Yattha na paṇidahati, tena suññoti—</span><br />
</p>
<p id="ps1p5c124p8">
<span class="pali m-text">suññato vimokkho.</span><br />
</p>
<p id="ps1p5c124p9">
<span class="pali m-text">Evaṁ samodhānaṭṭhena adhigamanaṭṭhena paṭilābhaṭṭhena paṭivedhaṭṭhena sacchikiriyaṭṭhena phassanaṭṭhena abhisamayaṭṭhena tayo vimokkhā ekakkhaṇe honti.</span><br />
</p>
<p id="ps1p5c124p10">
<span class="pali m-text">Imehi sattahākārehi tayo vimokkhā ekakkhaṇe honti.</span><br />
</p>
<p id="ps1p5c125p1">
<span class="pali m-text">Atthi vimokkho, atthi mukhaṁ, atthi vimokkhamukhaṁ, atthi vimokkhapaccanīkaṁ, atthi vimokkhānulomaṁ, atthi vimokkhavivaṭṭo, atthi vimokkhabhāvanā, atthi vimokkhappaṭippassaddhi.</span><br />
</p>
<p id="ps1p5c126p1">
<span class="pali m-text">Katamo &lt;b&gt;vimokkho?&lt;/b&gt;</span><br />
</p>
<p id="ps1p5c126p2">
<span class="pali m-text">Suññato vimokkho, animitto vimokkho, appaṇihito vimokkho.</span><br />
</p>
<p id="ps1p5c126p3">
<span class="pali m-text">Katamo suññato vimokkho?</span><br />
</p>
<p id="ps1p5c126p4">
<span class="pali m-text">Aniccānupassanañāṇaṁ niccato abhinivesā muccatīti—</span><br />
</p>
<p id="ps1p5c126p5">
<span class="pali m-text">suññato vimokkho.</span><br />
</p>
<p id="ps1p5c126p6">
<span class="pali m-text">Dukkhānupassanañāṇaṁ sukhato abhinivesā muccatīti—</span><br />
</p>
<p id="ps1p5c126p7">
<span class="pali m-text">suññato vimokkho.</span><br />
</p>
<p id="ps1p5c126p8">
<span class="pali m-text">Anattānupassanañāṇaṁ attato abhinivesā muccatīti—</span><br />
</p>
<p id="ps1p5c126p9">
<span class="pali m-text">suññato vimokkho.</span><br />
</p>
<p id="ps1p5c126p10">
<span class="pali m-text">Nibbidānupassanañāṇaṁ nandiyā abhinivesā muccatīti—</span><br />
</p>
<p id="ps1p5c126p11">
<span class="pali m-text">suññato vimokkho.</span><br />
</p>
<p id="ps1p5c126p12">
<span class="pali m-text">Virāgānupassanañāṇaṁ rāgato abhinivesā muccatīti—</span><br />
</p>
<p id="ps1p5c126p13">
<span class="pali m-text">suññato vimokkho.</span><br />
</p>
<p id="ps1p5c126p14">
<span class="pali m-text">Nirodhānupassanañāṇaṁ samudayato abhinivesā muccatīti—</span><br />
</p>
<p id="ps1p5c126p15">
<span class="pali m-text">suññato vimokkho.</span><br />
</p>
<p id="ps1p5c126p16">
<span class="pali m-text">Paṭinissaggānupassanañāṇaṁ ādānato abhinivesā muccatīti—</span><br />
</p>
<p id="ps1p5c126p17">
<span class="pali m-text">suññato vimokkho.</span><br />
</p>
<p id="ps1p5c126p18">
<span class="pali m-text">Animittānupassanañāṇaṁ nimittato abhinivesā muccatīti—</span><br />
</p>
<p id="ps1p5c126p19">
<span class="pali m-text">suññato vimokkho.</span><br />
</p>
<p id="ps1p5c126p20">
<span class="pali m-text">Appaṇihitānupassanañāṇaṁ paṇidhiyā abhinivesā muccatīti—</span><br />
</p>
<p id="ps1p5c126p21">
<span class="pali m-text">suññato vimokkho.</span><br />
</p>
<p id="ps1p5c126p22">
<span class="pali m-text">Suññatānupassanañāṇaṁ sabbābhinivesehi muccatīti—</span><br />
</p>
<p id="ps1p5c126p23">
<span class="pali m-text">suññato vimokkho.</span><br />
</p>
<p id="ps1p5c127p1">
<span class="pali m-text">Rūpe aniccānupassanañāṇaṁ niccato abhinivesā muccatīti—</span><br />
</p>
<p id="ps1p5c127p2">
<span class="pali m-text">suññato vimokkho …pe…</span><br />
</p>
<p id="ps1p5c127p3">
<span class="pali m-text">rūpe suññatānupassanañāṇaṁ sabbābhinivesehi muccatīti—</span><br />
</p>
<p id="ps1p5c127p4">
<span class="pali m-text">suññato vimokkho.</span><br />
</p>
<p id="ps1p5c127p5">
<span class="pali m-text">Vedanāya …pe…</span><br />
</p>
<p id="ps1p5c127p6">
<span class="pali m-text">saññāya …</span><br />
</p>
<p id="ps1p5c127p7">
<span class="pali m-text">saṅkhāresu …</span><br />
</p>
<p id="ps1p5c127p8">
<span class="pali m-text">viññāṇe …</span><br />
</p>
<p id="ps1p5c127p9">
<span class="pali m-text">cakkhusmiṁ …pe…</span><br />
</p>
<p id="ps1p5c127p10">
<span class="pali m-text">jarāmaraṇe aniccānupassanañāṇaṁ niccato abhinivesā muccatīti—</span><br />
</p>
<p id="ps1p5c127p11">
<span class="pali m-text">suññato vimokkho …pe…</span><br />
</p>
<p id="ps1p5c127p12">
<span class="pali m-text">jarāmaraṇe suññatānupassanañāṇaṁ sabbābhinivesehi muccatīti—</span><br />
</p>
<p id="ps1p5c127p13">
<span class="pali m-text">suññato vimokkho.</span><br />
</p>
<p id="ps1p5c127p14">
<span class="pali m-text">Ayaṁ suññato vimokkho.</span><br />
</p>
<p id="ps1p5c128p1">
<span class="pali m-text">Katamo animitto vimokkho?</span><br />
</p>
<p id="ps1p5c128p2">
<span class="pali m-text">Aniccānupassanañāṇaṁ niccato nimittā muccatīti—</span><br />
</p>
<p id="ps1p5c128p3">
<span class="pali m-text">animitto vimokkho.</span><br />
</p>
<p id="ps1p5c128p4">
<span class="pali m-text">Dukkhānupassanañāṇaṁ sukhato nimittā muccatīti—</span><br />
</p>
<p id="ps1p5c128p5">
<span class="pali m-text">animitto vimokkho.</span><br />
</p>
<p id="ps1p5c128p6">
<span class="pali m-text">Anattānupassanañāṇaṁ attato nimittā muccatīti—</span><br />
</p>
<p id="ps1p5c128p7">
<span class="pali m-text">animitto vimokkho.</span><br />
</p>
<p id="ps1p5c128p8">
<span class="pali m-text">Nibbidānupassanañāṇaṁ nandiyā nimittā muccatīti—</span><br />
</p>
<p id="ps1p5c128p9">
<span class="pali m-text">animitto vimokkho.</span><br />
</p>
<p id="ps1p5c128p10">
<span class="pali m-text">Virāgānupassanañāṇaṁ rāgato nimittā muccatīti—</span><br />
</p>
<p id="ps1p5c128p11">
<span class="pali m-text">animitto vimokkho.</span><br />
</p>
<p id="ps1p5c128p12">
<span class="pali m-text">Nirodhānupassanañāṇaṁ samudayato nimittā muccatīti—</span><br />
</p>
<p id="ps1p5c128p13">
<span class="pali m-text">animitto vimokkho.</span><br />
</p>
<p id="ps1p5c128p14">
<span class="pali m-text">Paṭinissaggānupassanañāṇaṁ ādānato nimittā muccatīti—</span><br />
</p>
<p id="ps1p5c128p15">
<span class="pali m-text">animitto vimokkho.</span><br />
</p>
<p id="ps1p5c128p16">
<span class="pali m-text">Animittānupassanañāṇaṁ sabbanimittehi muccatīti—</span><br />
</p>
<p id="ps1p5c128p17">
<span class="pali m-text">animitto vimokkho.</span><br />
</p>
<p id="ps1p5c128p18">
<span class="pali m-text">Appaṇihitānupassanañāṇaṁ paṇidhiyā nimittā muccatīti—</span><br />
</p>
<p id="ps1p5c128p19">
<span class="pali m-text">animitto vimokkho.</span><br />
</p>
<p id="ps1p5c128p20">
<span class="pali m-text">Suññatānupassanañāṇaṁ abhinivesato nimittā muccatīti—</span><br />
</p>
<p id="ps1p5c128p21">
<span class="pali m-text">animitto vimokkho.</span><br />
</p>
<p id="ps1p5c129p1">
<span class="pali m-text">Rūpe aniccānupassanañāṇaṁ niccato nimittā muccatīti—</span><br />
</p>
<p id="ps1p5c129p2">
<span class="pali m-text">animitto vimokkho …pe…</span><br />
</p>
<p id="ps1p5c129p3">
<span class="pali m-text">rūpe animittānupassanañāṇaṁ sabbanimittehi muccatīti—</span><br />
</p>
<p id="ps1p5c129p4">
<span class="pali m-text">animitto vimokkho.</span><br />
</p>
<p id="ps1p5c129p5">
<span class="pali m-text">Rūpe appaṇihitānupassanañāṇaṁ paṇidhiyā nimittā muccatīti—</span><br />
</p>
<p id="ps1p5c129p6">
<span class="pali m-text">animitto vimokkho.</span><br />
</p>
<p id="ps1p5c129p7">
<span class="pali m-text">Rūpe suññatānupassanañāṇaṁ abhinivesato nimittā muccatīti—</span><br />
</p>
<p id="ps1p5c129p8">
<span class="pali m-text">animitto vimokkho.</span><br />
</p>
<p id="ps1p5c129p9">
<span class="pali m-text">Vedanāya …pe…</span><br />
</p>
<p id="ps1p5c129p10">
<span class="pali m-text">saññāya …</span><br />
</p>
<p id="ps1p5c129p11">
<span class="pali m-text">saṅkhāresu …</span><br />
</p>
<p id="ps1p5c129p12">
<span class="pali m-text">viññāṇe …</span><br />
</p>
<p id="ps1p5c129p13">
<span class="pali m-text">cakkhusmiṁ …pe…</span><br />
</p>
<p id="ps1p5c129p14">
<span class="pali m-text">jarāmaraṇe aniccānupassanañāṇaṁ niccato nimittā muccatīti—</span><br />
</p>
<p id="ps1p5c129p15">
<span class="pali m-text">animitto vimokkho …pe…</span><br />
</p>
<p id="ps1p5c129p16">
<span class="pali m-text">jarāmaraṇe aniccānupassanañāṇaṁ sabbanimittehi muccatīti—</span><br />
</p>
<p id="ps1p5c129p17">
<span class="pali m-text">animitto vimokkho.</span><br />
</p>
<p id="ps1p5c129p18">
<span class="pali m-text">Jarāmaraṇe appaṇihitānupassanañāṇaṁ paṇidhiyā nimittā muccatīti—</span><br />
</p>
<p id="ps1p5c129p19">
<span class="pali m-text">animitto vimokkho.</span><br />
</p>
<p id="ps1p5c129p20">
<span class="pali m-text">Jarāmaraṇe suññatānupassanañāṇaṁ abhinivesato nimittā muccatīti—</span><br />
</p>
<p id="ps1p5c129p21">
<span class="pali m-text">animitto vimokkho.</span><br />
</p>
<p id="ps1p5c129p22">
<span class="pali m-text">Ayaṁ animitto vimokkho.</span><br />
</p>
<p id="ps1p5c130p1">
<span class="pali m-text">Katamo appaṇihito vimokkho?</span><br />
</p>
<p id="ps1p5c130p2">
<span class="pali m-text">Aniccānupassanañāṇaṁ niccato paṇidhiyā muccatīti—</span><br />
</p>
<p id="ps1p5c130p3">
<span class="pali m-text">appaṇihito vimokkho.</span><br />
</p>
<p id="ps1p5c130p4">
<span class="pali m-text">Dukkhānupassanañāṇaṁ sukhato paṇidhi muccatīti—</span><br />
</p>
<p id="ps1p5c130p5">
<span class="pali m-text">appaṇihito vimokkho.</span><br />
</p>
<p id="ps1p5c130p6">
<span class="pali m-text">Anattānupassanañāṇaṁ attato paṇidhi muccatīti—</span><br />
</p>
<p id="ps1p5c130p7">
<span class="pali m-text">appaṇihito vimokkho.</span><br />
</p>
<p id="ps1p5c130p8">
<span class="pali m-text">Nibbidānupassanañāṇaṁ nandiyā paṇidhi muccatīti—</span><br />
</p>
<p id="ps1p5c130p9">
<span class="pali m-text">appaṇihito vimokkho.</span><br />
</p>
<p id="ps1p5c130p10">
<span class="pali m-text">Virāgānupassanañāṇaṁ rāgato paṇidhi muccatīti—</span><br />
</p>
<p id="ps1p5c130p11">
<span class="pali m-text">appaṇihito vimokkho.</span><br />
</p>
<p id="ps1p5c130p12">
<span class="pali m-text">Nirodhānupassanañāṇaṁ samudayato paṇidhi muccatīti—</span><br />
</p>
<p id="ps1p5c130p13">
<span class="pali m-text">appaṇihito vimokkho.</span><br />
</p>
<p id="ps1p5c130p14">
<span class="pali m-text">Paṭinissaggānupassanañāṇaṁ ādānato paṇidhi muccatīti—</span><br />
</p>
<p id="ps1p5c130p15">
<span class="pali m-text">appaṇihito vimokkho.</span><br />
</p>
<p id="ps1p5c130p16">
<span class="pali m-text">Animittānupassanañāṇaṁ nimittato paṇidhi muccatīti—</span><br />
</p>
<p id="ps1p5c130p17">
<span class="pali m-text">appaṇihito vimokkho.</span><br />
</p>
<p id="ps1p5c130p18">
<span class="pali m-text">Appaṇihitānupassanañāṇaṁ sabbapaṇidhīhi muccatīti—</span><br />
</p>
<p id="ps1p5c130p19">
<span class="pali m-text">appaṇihito vimokkho.</span><br />
</p>
<p id="ps1p5c130p20">
<span class="pali m-text">Suññatānupassanañāṇaṁ abhinivesato paṇidhi muccatīti—</span><br />
</p>
<p id="ps1p5c130p21">
<span class="pali m-text">appaṇihito vimokkho.</span><br />
</p>
<p id="ps1p5c131p1">
<span class="pali m-text">Rūpe aniccānupassanañāṇaṁ niccato paṇidhi muccatīti—</span><br />
</p>
<p id="ps1p5c131p2">
<span class="pali m-text">appaṇihito vimokkho …pe…</span><br />
</p>
<p id="ps1p5c131p3">
<span class="pali m-text">rūpe appaṇihitānupassanañāṇaṁ sabbapaṇidhīhi muccatīti—</span><br />
</p>
<p id="ps1p5c131p4">
<span class="pali m-text">appaṇihito vimokkho.</span><br />
</p>
<p id="ps1p5c131p5">
<span class="pali m-text">Rūpe suññatānupassanañāṇaṁ abhinivesato paṇidhi muccatīti—</span><br />
</p>
<p id="ps1p5c131p6">
<span class="pali m-text">appaṇihito vimokkho.</span><br />
</p>
<p id="ps1p5c131p7">
<span class="pali m-text">Vedanāya …pe…</span><br />
</p>
<p id="ps1p5c131p8">
<span class="pali m-text">saññāya …</span><br />
</p>
<p id="ps1p5c131p9">
<span class="pali m-text">saṅkhāresu …</span><br />
</p>
<p id="ps1p5c131p10">
<span class="pali m-text">viññāṇe …</span><br />
</p>
<p id="ps1p5c131p11">
<span class="pali m-text">cakkhusmiṁ …pe…</span><br />
</p>
<p id="ps1p5c131p12">
<span class="pali m-text">jarāmaraṇe aniccānupassanañāṇaṁ niccato paṇidhi muccatīti—</span><br />
</p>
<p id="ps1p5c131p13">
<span class="pali m-text">appaṇihito vimokkho …pe…</span><br />
</p>
<p id="ps1p5c131p14">
<span class="pali m-text">jarāmaraṇe appaṇihitānupassanañāṇaṁ sabbapaṇidhīhi muccatīti—</span><br />
</p>
<p id="ps1p5c131p15">
<span class="pali m-text">appaṇihito vimokkho.</span><br />
</p>
<p id="ps1p5c131p16">
<span class="pali m-text">Jarāmaraṇe suññatānupassanañāṇaṁ abhinivesato paṇidhi muccatīti—</span><br />
</p>
<p id="ps1p5c131p17">
<span class="pali m-text">appaṇihito vimokkho.</span><br />
</p>
<p id="ps1p5c131p18">
<span class="pali m-text">Ayaṁ appaṇihito vimokkho.</span><br />
</p>
<p id="ps1p5c131p19">
<span class="pali m-text">Ayaṁ vimokkho.</span><br />
</p>
<p id="ps1p5c132p1">
<span class="pali m-text">Katamaṁ &lt;b&gt;mukhaṁ?&lt;/b&gt;</span><br />
</p>
<p id="ps1p5c132p2">
<span class="pali m-text">Ye tattha jātā anavajjakusalā bodhipakkhiyā dhammā, idaṁ mukhaṁ.</span><br />
</p>
<p id="ps1p5c133p1">
<span class="pali m-text">Katamaṁ &lt;b&gt;vimokkhamukhaṁ?&lt;/b&gt;</span><br />
</p>
<p id="ps1p5c133p2">
<span class="pali m-text">Yaṁ tesaṁ dhammānaṁ ārammaṇaṁ nirodho nibbānaṁ, idaṁ vimokkhamukhaṁ.</span><br />
</p>
<p id="ps1p5c133p3">
<span class="pali m-text">Vimokkhañca mukhañca vimokkhamukhaṁ, idaṁ vimokkhamukhaṁ.</span><br />
</p>
<p id="ps1p5c134p1">
<span class="pali m-text">Katamaṁ &lt;b&gt;vimokkhapaccanīkaṁ?&lt;/b&gt;</span><br />
</p>
<p id="ps1p5c134p2">
<span class="pali m-text">Tīṇi akusalamūlāni vimokkhapaccanīkāni, tīṇi duccaritāni vimokkhapaccanīkāni, sabbepi akusalā dhammā vimokkhapaccanīkā, idaṁ vimokkhapaccanīkaṁ.</span><br />
</p>
<p id="ps1p5c135p1">
<span class="pali m-text">Katamaṁ &lt;b&gt;vimokkhānulomaṁ?&lt;/b&gt;</span><br />
</p>
<p id="ps1p5c135p2">
<span class="pali m-text">Tīṇi kusalamūlāni vimokkhānulomāni, tīṇi sucaritāni vimokkhānulomāni, sabbepi kusalā dhammā vimokkhānulomā, idaṁ vimokkhānulomaṁ.</span><br />
</p>
<p id="ps1p5c136p1">
<span class="pali m-text">Katamo &lt;b&gt;vimokkhavivaṭṭo?&lt;/b&gt;</span><br />
</p>
<p id="ps1p5c136p2">
<span class="pali m-text">Saññāvivaṭṭo, cetovivaṭṭo, cittavivaṭṭo, ñāṇavivaṭṭo, vimokkhavivaṭṭo, saccavivaṭṭo.</span><br />
</p>
<p id="ps1p5c136p3">
<span class="pali m-text">Sañjānanto vivaṭṭatīti—</span><br />
</p>
<p id="ps1p5c136p4">
<span class="pali m-text">saññāvivaṭṭo.</span><br />
</p>
<p id="ps1p5c136p5">
<span class="pali m-text">Cetayanto vivaṭṭatīti—</span><br />
</p>
<p id="ps1p5c136p6">
<span class="pali m-text">cetovivaṭṭo.</span><br />
</p>
<p id="ps1p5c136p7">
<span class="pali m-text">Vijānanto vivaṭṭatīti—</span><br />
</p>
<p id="ps1p5c136p8">
<span class="pali m-text">cittavivaṭṭo.</span><br />
</p>
<p id="ps1p5c136p9">
<span class="pali m-text">Ñāṇaṁ karonto vivaṭṭatīti—</span><br />
</p>
<p id="ps1p5c136p10">
<span class="pali m-text">ñāṇavivaṭṭo.</span><br />
</p>
<p id="ps1p5c136p11">
<span class="pali m-text">Vosajjanto vivaṭṭatīti—</span><br />
</p>
<p id="ps1p5c136p12">
<span class="pali m-text">vimokkhavivaṭṭo.</span><br />
</p>
<p id="ps1p5c136p13">
<span class="pali m-text">Tathaṭṭhena vivaṭṭatīti—</span><br />
</p>
<p id="ps1p5c136p14">
<span class="pali m-text">saccavivaṭṭo.</span><br />
</p>
<p id="ps1p5c137p1">
<span class="pali m-text">Yattha saññāvivaṭṭo tattha cetovivaṭṭo, yattha cetovivaṭṭo tattha saññāvivaṭṭo, yattha saññāvivaṭṭo cetovivaṭṭo tattha cittavivaṭṭo, yattha cittavivaṭṭo tattha saññāvivaṭṭo cetovivaṭṭo.</span><br />
</p>
<p id="ps1p5c137p2">
<span class="pali m-text">Yattha saññāvivaṭṭo cetovivaṭṭo cittavivaṭṭo tattha ñāṇavivaṭṭo, yattha ñāṇavivaṭṭo tattha saññāvivaṭṭo cetovivaṭṭo cittavivaṭṭo.</span><br />
</p>
<p id="ps1p5c137p3">
<span class="pali m-text">Yattha saññāvivaṭṭo cetovivaṭṭo cittavivaṭṭo ñāṇavivaṭṭo tattha vimokkhavivaṭṭo, yattha vimokkhavivaṭṭo tattha saññāvivaṭṭo cetovivaṭṭo cittavivaṭṭo ñāṇavivaṭṭo.</span><br />
</p>
<p id="ps1p5c137p4">
<span class="pali m-text">Yattha saññāvivaṭṭo cetovivaṭṭo cittavivaṭṭo ñāṇavivaṭṭo vimokkhavivaṭṭo tattha saccavivaṭṭo, yattha saccavivaṭṭo tattha saññāvivaṭṭo cetovivaṭṭo cittavivaṭṭo ñāṇavivaṭṭo vimokkhavivaṭṭo.</span><br />
</p>
<p id="ps1p5c137p5">
<span class="pali m-text">Ayaṁ vimokkhavivaṭṭo.</span><br />
</p>
<p id="ps1p5c138p1">
<span class="pali m-text">Katamā &lt;b&gt;vimokkhabhāvanā?&lt;/b&gt;</span><br />
</p>
<p id="ps1p5c138p2">
<span class="pali m-text">Paṭhamassa jhānassa āsevanā bhāvanā bahulīkammaṁ, dutiyassa jhānassa āsevanā bhāvanā bahulīkammaṁ, tatiyassa jhānassa āsevanā bhāvanā bahulīkammaṁ, catutthassa jhānassa āsevanā bhāvanā bahulīkammaṁ, ākāsānañcāyatanasamāpattiyā āsevanā bhāvanā bahulīkammaṁ, viññāṇañcāyatanasamāpattiyā …pe…</span><br />
</p>
<p id="ps1p5c138p3">
<span class="pali m-text">ākiñcaññāyatanasamāpattiyā …</span><br />
</p>
<p id="ps1p5c138p4">
<span class="pali m-text">nevasaññānāsaññāyatanasamāpattiyā āsevanā bhāvanā bahulīkammaṁ, sotāpattimaggassa āsevanā bhāvanā bahulīkammaṁ, sakadāgāmimaggassa āsevanā bhāvanā bahulīkammaṁ, anāgāmimaggassa āsevanā bhāvanā bahulīkammaṁ, arahattamaggassa āsevanā bhāvanā bahulīkammaṁ, ayaṁ vimokkhabhāvanā.</span><br />
</p>
<p id="ps1p5c139p1">
<span class="pali m-text">Katamā &lt;b&gt;vimokkhappaṭippassaddhi?&lt;/b&gt;</span><br />
</p>
<p id="ps1p5c139p2">
<span class="pali m-text">Paṭhamassa jhānassa paṭilābho vā vipāko vā, dutiyassa jhānassa paṭilābho vā vipāko vā, tatiyassa jhānassa …pe…</span><br />
</p>
<p id="ps1p5c139p3">
<span class="pali m-text">catutthassa jhānassa …</span><br />
</p>
<p id="ps1p5c139p4">
<span class="pali m-text">ākāsānañcāyatanasamāpattiyā …</span><br />
</p>
<p id="ps1p5c139p5">
<span class="pali m-text">viññāṇañcāyatanasamāpattiyā …</span><br />
</p>
<p id="ps1p5c139p6">
<span class="pali m-text">ākiñcaññāyatanasamāpattiyā …</span><br />
</p>
<p id="ps1p5c139p7">
<span class="pali m-text">nevasaññānāsaññāyatanasamāpattiyā paṭilābho vā vipāko vā, sotāpattimaggassa sotāpattiphalaṁ, sakadāgāmimaggassa sakadāgāmiphalaṁ, anāgāmimaggassa anāgāmiphalaṁ, arahattamaggassa arahattaphalaṁ, ayaṁ vimokkhappaṭippassaddhīti.</span><br />
</p>
<p id="ps1p5c139p8">
<span class="pali m-text">Vimokkhakathā niṭṭhitā.</span><br />
</p>
<p id="ps1p5c139p9">
<span class="pali m-text">Tatiyabhāṇavāro.</span><br />
</p>
<div class="m-row">
<div class="m-col-t-6 m-text-left">
<a href="https://www.theravadan.org/pages/ps0001p0004.html">Previous</a></div>
<div class="m-col-t-6 m-text-right">
<a href="https://www.theravadan.org/pages/ps0001p0006.html">Next</a></div>
</div>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
      </div>
      <div class="m-clearfix-t"></div>
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
        <h3><a href="https://www.theravadan.org/pages/about">About</a></h3>
        <ul>
        </ul>
      </div>
    </div>
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>