<!DOCTYPE html>
<html lang="en">
<head>
  <meta charset="UTF-8" />
  <title>vinaya &raquo; Dvemātikāpāḷi | Theravadan</title>
  <link rel="stylesheet" href="/static/JetBrains-Mono.css" />
  <link rel="stylesheet" href="/static/m-dark-mod.css" />
  <link rel="stylesheet" href="/static/authorcolors.css" />
  <link rel="icon" href="/images/favicon.jpeg" type="image/jpeg" />
  <link rel="canonical" href="/pages/pli-tv-bi-pm.html" />
  <meta name="viewport" content="width=device-width, initial-scale=1.0" />
</head>
<body>
<header><nav id="navigation">
  <div class="m-container">
    <div class="m-row">
      <a href="../" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="/pages/search">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="../pages/vinaya-index.html">vinaya</a> &raquo;
          </span>
          Dvemātikāpāḷi
        </h1>
<!-- content -->
<div class="m-row">
<div class="m-col-t-6 m-text-left">
<a href="../pages/pe0009.html">Previous</a></div>
<div class="m-col-t-6 m-text-right">
<a href="../pages/pli-tv-bi-vb-as0001-0007.html">Next</a></div>
</div>
<p id="pli-tv-bi-pmc0p2">
<span class="pali m-text">Bhikkhunīpātimokkhapāḷi</span><br />
</p>
<p id="pli-tv-bi-pmc1p0">
<span class="pali m-text">Pubbakaraṇaṁ</span><br />
</p>
<p id="pli-tv-bi-pmc1p1">
<span class="pali m-text">Sammajjanī padīpo ca, udakaṁ āsanena ca;</span><br />
</p>
<p id="pli-tv-bi-pmc1p2">
<span class="pali m-text">Uposathassa etāni, “pubbakaraṇa”nti vuccati.</span><br />
</p>
<p id="pli-tv-bi-pmc2p0">
<span class="pali m-text">Pubbakiccaṁ</span><br />
</p>
<p id="pli-tv-bi-pmc2p1">
<span class="pali m-text">Chanda, pārisuddhi, utukkhānaṁ, bhikkhunigaṇanā ca ovādo;</span><br />
</p>
<p id="pli-tv-bi-pmc2p2">
<span class="pali m-text">Uposathassa etāni, “pubbakicca”nti vuccati.</span><br />
</p>
<p id="pli-tv-bi-pmc3p0">
<span class="pali m-text">Pattakallaaṅgā</span><br />
</p>
<p id="pli-tv-bi-pmc3p1">
<span class="pali m-text">Uposatho, yāvatikā ca bhikkhunī kammappattā;</span><br />
</p>
<p id="pli-tv-bi-pmc3p2">
<span class="pali m-text">Sabhāgāpattiyo ca na vijjanti;</span><br />
</p>
<p id="pli-tv-bi-pmc3p3">
<span class="pali m-text">Vajjanīyā ca puggalā tasmiṁ na honti, “pattakalla”nti vuccati.</span><br />
</p>
<p id="pli-tv-bi-pmc4p1">
<span class="pali m-text">Pubbakaraṇapubbakiccāni samāpetvā desitāpattikassa samaggassa bhikkhunisaṅghassa anumatiyā pātimokkhaṁ uddisituṁ ārādhanaṁ karoma.</span><br />
</p>
<p id="pli-tv-bi-pmc5p0">
<span class="pali m-text">Nidānuddeso</span><br />
</p>
<p id="pli-tv-bi-pmc5p1">
<span class="pali m-text">Suṇātu me ayye saṅgho.</span><br />
</p>
<p id="pli-tv-bi-pmc5p2">
<span class="pali m-text">Ajjuposatho pannaraso,</span><br />
</p>
<p id="pli-tv-bi-pmc5p3">
<span class="pali m-text">yadi saṅghassa pattakallaṁ, saṅgho uposathaṁ kareyya, pātimokkhaṁ uddiseyya.</span><br />
</p>
<p id="pli-tv-bi-pmc6p1">
<span class="pali m-text">Kiṁ saṅghassa pubbakiccaṁ?</span><br />
</p>
<p id="pli-tv-bi-pmc6p2">
<span class="pali m-text">Pārisuddhiṁ ayyāyo ārocetha,</span><br />
</p>
<p id="pli-tv-bi-pmc6p3">
<span class="pali m-text">pātimokkhaṁ uddisissāmi,</span><br />
</p>
<p id="pli-tv-bi-pmc6p4">
<span class="pali m-text">taṁ sabbāva santā sādhukaṁ suṇoma manasi karoma.</span><br />
</p>
<p id="pli-tv-bi-pmc6p5">
<span class="pali m-text">Yassā siyā āpatti, sā āvikareyya,</span><br />
</p>
<p id="pli-tv-bi-pmc6p6">
<span class="pali m-text">asantiyā āpattiyā tuṇhī bhavitabbaṁ,</span><br />
</p>
<p id="pli-tv-bi-pmc6p7">
<span class="pali m-text">tuṇhībhāvena kho panāyyāyo, “parisuddhā”ti vedissāmi.</span><br />
</p>
<p id="pli-tv-bi-pmc6p8">
<span class="pali m-text">Yathā kho pana paccekapuṭṭhassā veyyākaraṇaṁ hoti, evamevaṁ evarūpāya parisāya yāvatatiyaṁ anusāvitaṁ hoti.</span><br />
</p>
<p id="pli-tv-bi-pmc6p9">
<span class="pali m-text">Yā pana bhikkhunī yāvatatiyaṁ anusāviyamāne saramānā santiṁ āpattiṁ nāvikareyya, sampajānamusāvādassā hoti.</span><br />
</p>
<p id="pli-tv-bi-pmc6p10">
<span class="pali m-text">Sampajānamusāvādo kho panāyyāyo, antarāyiko dhammo vutto bhagavatā,</span><br />
</p>
<p id="pli-tv-bi-pmc6p11">
<span class="pali m-text">tasmā saramānāya bhikkhuniyā āpannāya visuddhāpekkhāya santī āpatti āvikātabbā,</span><br />
</p>
<p id="pli-tv-bi-pmc6p12">
<span class="pali m-text">āvikatā hissā phāsu hoti.</span><br />
</p>
<p id="pli-tv-bi-pmc7p1">
<span class="pali m-text">Uddiṭṭhaṁ kho, ayyāyo, nidānaṁ.</span><br />
</p>
<p id="pli-tv-bi-pmc7p2">
<span class="pali m-text">Tatthāyyāyo pucchāmi, kaccittha parisuddhā,</span><br />
</p>
<p id="pli-tv-bi-pmc7p3">
<span class="pali m-text">dutiyampi pucchāmi, kaccittha parisuddhā,</span><br />
</p>
<p id="pli-tv-bi-pmc7p4">
<span class="pali m-text">tatiyampi pucchāmi, kaccittha parisuddhā,</span><br />
</p>
<p id="pli-tv-bi-pmc7p5">
<span class="pali m-text">parisuddhetthāyyāyo, tasmā tuṇhī, evametaṁ dhārayāmīti.</span><br />
</p>
<p id="pli-tv-bi-pmc7p6">
<span class="pali m-text">Nidānaṁ niṭṭhitaṁ.</span><br />
</p>
<p id="pli-tv-bi-pmc8p0">
<span class="pali m-text">Pārājikuddeso</span><br />
</p>
<p id="pli-tv-bi-pmc8p1">
<span class="pali m-text">Tatrime aṭṭha pārājikā dhammā uddesaṁ āgacchanti.</span><br />
</p>
<p id="pli-tv-bi-pmc9p0">
<span class="pali m-text">Pārājika 1. Methunadhammasikkhāpadaṁ</span><br />
</p>
<p id="pli-tv-bi-pmc9p1">
<span class="pali m-text">Yā pana bhikkhunī chandaso methunaṁ dhammaṁ paṭiseveyya, antamaso tiracchānagatenapi, pārājikā hoti asaṁvāsā.</span><br />
</p>
<p id="pli-tv-bi-pmc10p0">
<span class="pali m-text">Pārājika 2. Adinnādānasikkhāpadaṁ</span><br />
</p>
<p id="pli-tv-bi-pmc10p1">
<span class="pali m-text">Yā pana bhikkhunī gāmā vā araññā vā adinnaṁ theyyasaṅkhātaṁ ādiyeyya,</span><br />
</p>
<p id="pli-tv-bi-pmc10p2">
<span class="pali m-text">yathārūpe adinnādāne rājāno coraṁ gahetvā haneyyuṁ vā bandheyyuṁ vā pabbājeyyuṁ vā corāsi bālāsi mūḷhāsi thenāsīti, tathārūpaṁ bhikkhunī adinnaṁ ādiyamānā</span><br />
</p>
<p id="pli-tv-bi-pmc10p3">
<span class="pali m-text">ayampi pārājikā hoti asaṁvāsā.</span><br />
</p>
<p id="pli-tv-bi-pmc11p0">
<span class="pali m-text">Pārājika 3. Manussaviggahasikkhāpadaṁ</span><br />
</p>
<p id="pli-tv-bi-pmc11p1">
<span class="pali m-text">Yā pana bhikkhunī sañcicca manussaviggahaṁ jīvitā voropeyya, satthahārakaṁ vāssa pariyeseyya, maraṇavaṇṇaṁ vā saṁvaṇṇeyya, maraṇāya vā samādapeyya,</span><br />
</p>
<p id="pli-tv-bi-pmc11p2">
<span class="pali m-text">“ambho purisa, kiṁ tuyhiminā pāpakena dujjīvitena, mataṁ te jīvitā seyyo”ti,</span><br />
</p>
<p id="pli-tv-bi-pmc11p3">
<span class="pali m-text">iti cittamanā cittasaṅkappā anekapariyāyena maraṇavaṇṇaṁ vā saṁvaṇṇeyya, maraṇāya vā samādapeyya,</span><br />
</p>
<p id="pli-tv-bi-pmc11p4">
<span class="pali m-text">ayampi pārājikā hoti asaṁvāsā.</span><br />
</p>
<p id="pli-tv-bi-pmc12p0">
<span class="pali m-text">Pārājika 4. Uttarimanussadhammasikkhāpadaṁ</span><br />
</p>
<p id="pli-tv-bi-pmc12p1">
<span class="pali m-text">Yā pana bhikkhunī anabhijānaṁ uttarimanussadhammaṁ attupanāyikaṁ alamariyañāṇadassanaṁ samudācareyya, “iti jānāmi, iti passāmī”ti,</span><br />
</p>
<p id="pli-tv-bi-pmc12p2">
<span class="pali m-text">tato aparena samayena samanuggāhīyamānā vā asamanuggāhīyamānā vā āpannā visuddhāpekkhā evaṁ vadeyya, “ajānamevaṁ, ayye, avacaṁ jānāmi, apassaṁ passāmi, tucchaṁ musā vilapi”nti,</span><br />
</p>
<p id="pli-tv-bi-pmc12p3">
<span class="pali m-text">aññatra adhimānā,</span><br />
</p>
<p id="pli-tv-bi-pmc12p4">
<span class="pali m-text">ayampi pārājikā hoti asaṁvāsā.</span><br />
</p>
<p id="pli-tv-bi-pmc13p0">
<span class="pali m-text">Pārājika 5. Ubbhajāṇumaṇḍalikāsikkhāpadaṁ</span><br />
</p>
<p id="pli-tv-bi-pmc13p1">
<span class="pali m-text">Yā pana bhikkhunī avassutā avassutassa purisapuggalassa, adhakkhakaṁ ubbhajāṇumaṇḍalaṁ āmasanaṁ vā parāmasanaṁ vā gahaṇaṁ vā chupanaṁ vā paṭipīḷanaṁ vā sādiyeyya, ayampi pārājikā hoti asaṁvāsā ubbhajāṇumaṇḍalikā.</span><br />
</p>
<p id="pli-tv-bi-pmc14p0">
<span class="pali m-text">Pārājika 6. Vajjappaṭicchādikāsikkhāpadaṁ</span><br />
</p>
<p id="pli-tv-bi-pmc14p1">
<span class="pali m-text">Yā pana bhikkhunī jānaṁ pārājikaṁ dhammaṁ ajjhāpannaṁ bhikkhuniṁ nevattanā paṭicodeyya, na gaṇassa āroceyya, yadā ca sā ṭhitā vā assa cutā vā nāsitā vā avassaṭā vā, sā pacchā evaṁ vadeyya: “pubbevāhaṁ, ayye, aññāsiṁ etaṁ bhikkhuniṁ ‘evarūpā ca evarūpā ca sā bhaginī’ti, no ca kho attanā paṭicodessaṁ, na gaṇassa ārocessa”nti, ayampi pārājikā hoti asaṁvāsā vajjappaṭicchādikā.</span><br />
</p>
<p id="pli-tv-bi-pmc15p0">
<span class="pali m-text">Pārājika 7. Ukkhittānuvattikāsikkhāpadaṁ</span><br />
</p>
<p id="pli-tv-bi-pmc15p1">
<span class="pali m-text">Yā pana bhikkhunī samaggena saṅghena ukkhittaṁ bhikkhuṁ dhammena vinayena satthusāsanena anādaraṁ appaṭikāraṁ akatasahāyaṁ tamanuvatteyya, sā bhikkhunī bhikkhunīhi evamassa vacanīyā:</span><br />
</p>
<p id="pli-tv-bi-pmc15p2">
<span class="pali m-text">“eso kho, ayye, bhikkhu samaggena saṅghena ukkhitto, dhammena vinayena satthusāsanena anādaro appaṭikāro akatasahāyo, māyye, etaṁ bhikkhuṁ anuvattī”ti,</span><br />
</p>
<p id="pli-tv-bi-pmc15p3">
<span class="pali m-text">evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,</span><br />
</p>
<p id="pli-tv-bi-pmc15p4">
<span class="pali m-text">yāvatatiyaṁ ce samanubhāsiyamānā taṁ paṭinissajjeyya, iccetaṁ kusalaṁ,</span><br />
</p>
<p id="pli-tv-bi-pmc15p5">
<span class="pali m-text">no ce paṭinissajjeyya, ayampi pārājikā hoti asaṁvāsā ukkhittānuvattikā.</span><br />
</p>
<p id="pli-tv-bi-pmc16p0">
<span class="pali m-text">Pārājika 8. Aṭṭhavatthukāsikkhāpadaṁ</span><br />
</p>
<p id="pli-tv-bi-pmc16p1">
<span class="pali m-text">Yā pana bhikkhunī avassutā avassutassa purisapuggalassa hatthaggahaṇaṁ vā sādiyeyya, saṅghāṭikaṇṇaggahaṇaṁ vā sādiyeyya, santiṭṭheyya vā, sallapeyya vā, saṅketaṁ vā gaccheyya, purisassa vā abbhāgamanaṁ sādiyeyya, channaṁ vā anupaviseyya, kāyaṁ vā tadatthāya upasaṁhareyya etassa asaddhammassa paṭisevanatthāya, ayampi pārājikā hoti asaṁvāsā aṭṭhavatthukā.</span><br />
</p>
<p id="pli-tv-bi-pmc17p1">
<span class="pali m-text">Uddiṭṭhā kho, ayyāyo, aṭṭha pārājikā dhammā.</span><br />
</p>
<p id="pli-tv-bi-pmc17p2">
<span class="pali m-text">Yesaṁ bhikkhunī aññataraṁ vā aññataraṁ vā āpajjitvā na labhati bhikkhunīhi saddhiṁ saṁvāsaṁ</span><br />
</p>
<p id="pli-tv-bi-pmc17p3">
<span class="pali m-text">yathā pure, tathā pacchā, pārājikā hoti asaṁvāsā.</span><br />
</p>
<p id="pli-tv-bi-pmc17p4">
<span class="pali m-text">Tatthāyyāyo pucchāmi, kaccittha parisuddhā,</span><br />
</p>
<p id="pli-tv-bi-pmc17p5">
<span class="pali m-text">dutiyampi pucchāmi, kaccittha parisuddhā,</span><br />
</p>
<p id="pli-tv-bi-pmc17p6">
<span class="pali m-text">tatiyampi pucchāmi, kaccittha parisuddhā,</span><br />
</p>
<p id="pli-tv-bi-pmc17p7">
<span class="pali m-text">parisuddhetthāyyāyo, tasmā tuṇhī, evametaṁ dhārayāmīti.</span><br />
</p>
<p id="pli-tv-bi-pmc17p8">
<span class="pali m-text">Pārājikaṁ niṭṭhitaṁ.</span><br />
</p>
<p id="pli-tv-bi-pmc18p0">
<span class="pali m-text">Saṅghādisesuddeso</span><br />
</p>
<p id="pli-tv-bi-pmc18p1">
<span class="pali m-text">Ime kho panāyyāyo sattarasa saṅghādisesā dhammā uddesaṁ āgacchanti.</span><br />
</p>
<p id="pli-tv-bi-pmc19p0">
<span class="pali m-text">Saṅghādisesa 1. Ussayavādikāsikkhāpadaṁ</span><br />
</p>
<p id="pli-tv-bi-pmc19p1">
<span class="pali m-text">Yā pana bhikkhunī ussayavādikā vihareyya gahapatinā vā gahapatiputtena vā dāsena vā kammakārena vā antamaso samaṇaparibbājakenāpi, ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc20p0">
<span class="pali m-text">Saṅghādisesa 2. Corīvuṭṭhāpikāsikkhāpadaṁ</span><br />
</p>
<p id="pli-tv-bi-pmc20p1">
<span class="pali m-text">Yā pana bhikkhunī jānaṁ coriṁ vajjhaṁ viditaṁ anapaloketvā rājānaṁ vā saṅghaṁ vā gaṇaṁ vā pūgaṁ vā seṇiṁ vā, aññatra kappā vuṭṭhāpeyya, ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc21p0">
<span class="pali m-text">Saṅghādisesa 3. Ekagāmantaragamanasikkhāpadaṁ</span><br />
</p>
<p id="pli-tv-bi-pmc21p1">
<span class="pali m-text">Yā pana bhikkhunī ekā vā gāmantaraṁ gaccheyya, ekā vā nadīpāraṁ gaccheyya, ekā vā rattiṁ vippavaseyya, ekā vā gaṇamhā ohiyeyya, ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc22p0">
<span class="pali m-text">Saṅghādisesa 4. Ukkhittakaosāraṇasikkhāpadaṁ</span><br />
</p>
<p id="pli-tv-bi-pmc22p1">
<span class="pali m-text">Yā pana bhikkhunī samaggena saṅghena ukkhittaṁ bhikkhuniṁ dhammena vinayena satthusāsanena anapaloketvā kārakasaṅghaṁ, anaññāya gaṇassa chandaṁ osāreyya, ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc23p0">
<span class="pali m-text">Saṅghādisesa 5. Bhojanapaṭiggahaṇapaṭhamasikkhāpadaṁ</span><br />
</p>
<p id="pli-tv-bi-pmc23p1">
<span class="pali m-text">Yā pana bhikkhunī avassutā avassutassa purisapuggalassa hatthato khādanīyaṁ vā, bhojanīyaṁ vā sahatthā paṭiggahetvā khādeyya vā bhuñjeyya vā, ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc24p0">
<span class="pali m-text">Saṅghādisesa 6. Bhojanapaṭiggahaṇadutiyasikkhāpadaṁ</span><br />
</p>
<p id="pli-tv-bi-pmc24p1">
<span class="pali m-text">Yā pana bhikkhunī evaṁ vadeyya: “kiṁ te, ayye, eso purisapuggalo karissati avassuto vā anavassuto vā, yato tvaṁ anavassutā, iṅgha, ayye, yaṁ te eso purisapuggalo deti khādanīyaṁ vā bhojanīyaṁ vā, taṁ tvaṁ sahatthā paṭiggahetvā khāda vā bhuñja vā”ti, ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc25p0">
<span class="pali m-text">Saṅghādisesa 7. Sañcarittasikkhāpadaṁ</span><br />
</p>
<p id="pli-tv-bi-pmc25p1">
<span class="pali m-text">Yā pana bhikkhunī sañcarittaṁ samāpajjeyya itthiyā vā purisamatiṁ, purisassa vā itthimatiṁ, jāyattane vā jārattane vā antamaso taṅkhaṇikāyapi, ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc26p0">
<span class="pali m-text">Saṅghādisesa 8. Duṭṭhadosasikkhāpadaṁ</span><br />
</p>
<p id="pli-tv-bi-pmc26p1">
<span class="pali m-text">Yā pana bhikkhunī bhikkhuniṁ duṭṭhā dosā appatītā amūlakena pārājikena dhammena anuddhaṁseyya: “appeva nāma naṁ imamhā brahmacariyā cāveyya”nti,</span><br />
</p>
<p id="pli-tv-bi-pmc26p2">
<span class="pali m-text">tato aparena samayena samanuggāhīyamānā vā asa manuggāhīyamānā vā amūlakañceva taṁ adhikaraṇaṁ hoti, bhikkhunī ca dosaṁ patiṭṭhāti, ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc27p0">
<span class="pali m-text">Saṅghādisesa 9. Aññabhāgiyasikkhāpadaṁ</span><br />
</p>
<p id="pli-tv-bi-pmc27p1">
<span class="pali m-text">Yā pana bhikkhunī bhikkhuniṁ duṭṭhā dosā appatītā aññabhāgiyassa adhikaraṇassa kiñcidesaṁ lesamattaṁ upādāya pārājikena dhammena anuddhaṁseyya, “appeva nāma naṁ imamhā brahmacariyā cāveyya”nti,</span><br />
</p>
<p id="pli-tv-bi-pmc27p2">
<span class="pali m-text">tato aparena samayena samanuggāhīyamānā vā asamanuggāhīyamānā vā aññabhāgiyañceva taṁ adhikaraṇaṁ hoti. Kocideso lesamatto upādinno, bhikkhunī ca dosaṁ patiṭṭhāti, ayampi bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc28p0">
<span class="pali m-text">Saṅghādisesa 10. Sikkhaṁpaccācikkhaṇasikkhāpadaṁ</span><br />
</p>
<p id="pli-tv-bi-pmc28p1">
<span class="pali m-text">Yā pana bhikkhunī kupitā anattamanā evaṁ vadeyya:</span><br />
</p>
<p id="pli-tv-bi-pmc28p2">
<span class="pali m-text">“buddhaṁ paccācikkhāmi dhammaṁ paccācikkhāmi, saṅghaṁ paccācikkhāmi, sikkhaṁ paccācikkhāmi, kinnumāva samaṇiyo yā samaṇiyo sakyadhītaro, santaññāpi samaṇiyo lajjiniyo kukkuccikā sikkhākāmā, tāsāhaṁ santike brahmacariyaṁ carissāmī”ti.</span><br />
</p>
<p id="pli-tv-bi-pmc28p3">
<span class="pali m-text">Sā bhikkhunī bhikkhunīhi evamassa vacanīyā:</span><br />
</p>
<p id="pli-tv-bi-pmc28p4">
<span class="pali m-text">“māyye kupitā anattamanā evaṁ avaca ‘buddhaṁ paccācikkhāmi, dhammaṁ paccācikkhāmi, saṅghaṁ paccācikkhāmi, sikkhaṁ paccācikkhāmi, kinnumāva samaṇiyo yā samaṇiyo sakyadhītaro, santaññāpi samaṇiyo lajjiniyo kukkuccikā sikkhākāmā, tāsāhaṁ santike brahmacariyaṁ carissāmī’ti, abhiramāyye, svākkhāto dhammo, cara brahmacariyaṁ sammā dukkhassa antakiriyāyā”ti,</span><br />
</p>
<p id="pli-tv-bi-pmc28p5">
<span class="pali m-text">evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,</span><br />
</p>
<p id="pli-tv-bi-pmc28p6">
<span class="pali m-text">yāvatatiyañce samanubhāsiyamānā taṁ paṭinissajjeyya, iccetaṁ kusalaṁ,</span><br />
</p>
<p id="pli-tv-bi-pmc28p7">
<span class="pali m-text">no ce paṭinissajjeyya, ayampi bhikkhunī yāvatatiyakaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc29p0">
<span class="pali m-text">Saṅghādisesa 11. Adhikaraṇakupitasikkhāpadaṁ</span><br />
</p>
<p id="pli-tv-bi-pmc29p1">
<span class="pali m-text">Yā pana bhikkhunī kismiñcideva adhikaraṇe paccākatā kupitā anattamanā evaṁ vadeyya:</span><br />
</p>
<p id="pli-tv-bi-pmc29p2">
<span class="pali m-text">“chandagāminiyo ca bhikkhuniyo, dosagāminiyo ca bhikkhuniyo, mohagāminiyo ca bhikkhuniyo, bhayagāminiyo ca bhikkhuniyo”ti, sā bhikkhunī bhikkhunīhi evamassa vacanīyā:</span><br />
</p>
<p id="pli-tv-bi-pmc29p3">
<span class="pali m-text">“māyye, kismiñcideva adhikaraṇe paccākatā kupitā anattamanā evaṁ avaca ‘chandagāminiyo ca bhikkhuniyo, dosagāminiyo ca bhikkhuniyo, mohagāminiyo ca bhikkhuniyo, bhayagāminiyo ca bhikkhuniyo’ti,</span><br />
</p>
<p id="pli-tv-bi-pmc29p4">
<span class="pali m-text">ayyā kho chandāpi gaccheyya, dosāpi gaccheyya, mohāpi gaccheyya, bhayāpi gaccheyyā”ti.</span><br />
</p>
<p id="pli-tv-bi-pmc29p5">
<span class="pali m-text">Evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,</span><br />
</p>
<p id="pli-tv-bi-pmc29p6">
<span class="pali m-text">yāvatatiyañce samanubhāsiyamānā taṁ paṭinissajjeyya, iccetaṁ kusalaṁ,</span><br />
</p>
<p id="pli-tv-bi-pmc29p7">
<span class="pali m-text">no ce paṭinissajjeyya, ayampi bhikkhunī yāvatatiyakaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc30p0">
<span class="pali m-text">Saṅghādisesa 12. Pāpasamācārapaṭhamasikkhāpadaṁ</span><br />
</p>
<p id="pli-tv-bi-pmc30p1">
<span class="pali m-text">Bhikkhuniyo paneva saṁsaṭṭhā viharanti pāpācārā pāpasaddā pāpasilokā bhikkhunisaṅghassa vihesikā aññamaññissā vajjappaṭicchādikā,</span><br />
</p>
<p id="pli-tv-bi-pmc30p2">
<span class="pali m-text">tā bhikkhuniyo bhikkhunīhi evamassu vacanīyā:</span><br />
</p>
<p id="pli-tv-bi-pmc30p3">
<span class="pali m-text">“bhaginiyo kho saṁsaṭṭhā viharanti pāpācārā pāpasaddā pāpasilokā bhikkhunisaṅghassa vihesikā aññamaññissā vajjappaṭicchādikā,</span><br />
</p>
<p id="pli-tv-bi-pmc30p4">
<span class="pali m-text">viviccathāyye, vivekaññeva bhaginīnaṁ saṅgho vaṇṇetī”ti,</span><br />
</p>
<p id="pli-tv-bi-pmc30p5">
<span class="pali m-text">evañca tā bhikkhuniyo bhikkhunīhi vuccamānā tatheva paggaṇheyyuṁ, tā bhikkhuniyo bhikkhunīhi yāvatatiyaṁ samanubhāsitabbā tassa paṭinissaggāya,</span><br />
</p>
<p id="pli-tv-bi-pmc30p6">
<span class="pali m-text">yāvatatiyañce samanubhāsiyamānā taṁ paṭinissajjeyyuṁ, iccetaṁ kusalaṁ,</span><br />
</p>
<p id="pli-tv-bi-pmc30p7">
<span class="pali m-text">no ce paṭinissajjeyyuṁ, imāpi bhikkhuniyo yāvatatiyakaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc31p0">
<span class="pali m-text">Saṅghādisesa 13. Pāpasamācāradutiyasikkhāpadaṁ</span><br />
</p>
<p id="pli-tv-bi-pmc31p1">
<span class="pali m-text">Yā pana bhikkhunī evaṁ vadeyya:</span><br />
</p>
<p id="pli-tv-bi-pmc31p2">
<span class="pali m-text">“saṁsaṭṭhāva, ayye, tumhe viharatha, mā tumhe nānā viharittha,</span><br />
</p>
<p id="pli-tv-bi-pmc31p3">
<span class="pali m-text">santi saṅghe aññāpi bhikkhuniyo evācārā evaṁsaddā evaṁsilokā bhikkhunisaṅghassa vihesikā aññamaññissā vajjappaṭicchādikā, tā saṅgho na kiñci āha</span><br />
</p>
<p id="pli-tv-bi-pmc31p4">
<span class="pali m-text">tumhaññeva saṅgho uññāya paribhavena akkhantiyā vebhassiyā dubbalyā evamāha: ‘bhaginiyo kho saṁsaṭṭhā viharanti pāpācārā pāpasaddā pāpasilokā bhikkhunisaṅghassa vihesikā aññamaññissā vajjappaṭicchādikā, viviccathāyye, vivekaññeva bhaginīnaṁ saṅgho vaṇṇetī”’ti,</span><br />
</p>
<p id="pli-tv-bi-pmc31p5">
<span class="pali m-text">sā bhikkhunī bhikkhunīhi evamassa vacanīyā:</span><br />
</p>
<p id="pli-tv-bi-pmc31p6">
<span class="pali m-text">“māyye, evaṁ avaca,</span><br />
</p>
<p id="pli-tv-bi-pmc31p7">
<span class="pali m-text">saṁsaṭṭhāva ayye tumhe viharatha, mā tumhe nānā viharittha,</span><br />
</p>
<p id="pli-tv-bi-pmc31p8">
<span class="pali m-text">santi saṅghe aññāpi bhikkhuniyo evācārā evaṁsaddā evaṁsilokā bhikkhunisaṅghassa vihesikā aññamaññissā vajjappaṭicchādikā, tā saṅgho na kiñci āha,</span><br />
</p>
<p id="pli-tv-bi-pmc31p9">
<span class="pali m-text">tumhaññeva saṅgho uññāya paribhavena akkhantiyā vebhassiyā dubbalyā evamāha: ‘bhaginiyo kho saṁsaṭṭhā viharanti pāpācārā pāpasaddā pāpasilokā bhikkhunisaṅghassa vihesikā aññamaññissā vajjappaṭicchādikā, viviccathāyye, vivekaññeva bhaginīnaṁ saṅgho vaṇṇetī”’ti,</span><br />
</p>
<p id="pli-tv-bi-pmc31p10">
<span class="pali m-text">evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,</span><br />
</p>
<p id="pli-tv-bi-pmc31p11">
<span class="pali m-text">yāvatatiyañce samanubhāsiyamānā taṁ paṭinissajjeyya, iccetaṁ kusalaṁ,</span><br />
</p>
<p id="pli-tv-bi-pmc31p12">
<span class="pali m-text">no ce paṭinissajjeyya, ayampi bhikkhunī yāvatatiyakaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc32p0">
<span class="pali m-text">Saṅghādisesa 14. Saṅghabhedakasikkhāpadaṁ</span><br />
</p>
<p id="pli-tv-bi-pmc32p1">
<span class="pali m-text">Yā pana bhikkhunī samaggassa saṅghassa bhedāya parakkameyya, bhedanasaṁvattanikaṁ vā adhikaraṇaṁ samādāya paggayha tiṭṭheyya, sā bhikkhunī bhikkhunīhi evamassa vacanīyā:</span><br />
</p>
<p id="pli-tv-bi-pmc32p2">
<span class="pali m-text">“māyyā, samaggassa saṅghassa bhedāya parakkami, bhedanasaṁvattanikaṁ vā adhikaraṇaṁ samādāya paggayha aṭṭhāsi,</span><br />
</p>
<p id="pli-tv-bi-pmc32p3">
<span class="pali m-text">sametāyyā, saṅghena, samaggo hi saṅgho sammodamāno avivadamāno ekuddeso phāsu viharatī”ti.</span><br />
</p>
<p id="pli-tv-bi-pmc32p4">
<span class="pali m-text">Evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,</span><br />
</p>
<p id="pli-tv-bi-pmc32p5">
<span class="pali m-text">yāvatatiyañce samanubhāsiyamānā taṁ paṭinissajjeyya, iccetaṁ kusalaṁ.</span><br />
</p>
<p id="pli-tv-bi-pmc32p6">
<span class="pali m-text">No ce paṭinissajjeyya, ayampi bhikkhunī yāvatatiyakaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc33p0">
<span class="pali m-text">Saṅghādisesa 15. Bhedānuvattakasikkhāpadaṁ</span><br />
</p>
<p id="pli-tv-bi-pmc33p1">
<span class="pali m-text">Tassāyeva kho pana bhikkhuniyā bhikkhuniyo honti anuvattikā vaggavādikā ekā vā dve vā tisso vā, tā evaṁ vadeyyuṁ:</span><br />
</p>
<p id="pli-tv-bi-pmc33p2">
<span class="pali m-text">“māyyāyo, etaṁ bhikkhuniṁ kiñci avacuttha</span><br />
</p>
<p id="pli-tv-bi-pmc33p3">
<span class="pali m-text">dhammavādinī cesā bhikkhunī, vinayavādinī cesā bhikkhunī,</span><br />
</p>
<p id="pli-tv-bi-pmc33p4">
<span class="pali m-text">amhākañcesā bhikkhunī chandañca ruciñca ādāya voharati, jānāti, no bhāsati, amhākampetaṁ khamatī”ti,</span><br />
</p>
<p id="pli-tv-bi-pmc33p5">
<span class="pali m-text">tā bhikkhuniyo bhikkhunīhi evamassu vacanīyā:</span><br />
</p>
<p id="pli-tv-bi-pmc33p6">
<span class="pali m-text">“māyyāyo, evaṁ avacuttha,</span><br />
</p>
<p id="pli-tv-bi-pmc33p7">
<span class="pali m-text">na cesā bhikkhunī dhammavādinī, na cesā bhikkhunī vinayavādinī,</span><br />
</p>
<p id="pli-tv-bi-pmc33p8">
<span class="pali m-text">māyyānampi saṅghabhedo ruccittha,</span><br />
</p>
<p id="pli-tv-bi-pmc33p9">
<span class="pali m-text">sametāyyānaṁ saṅghena, samaggo hi saṅgho sammodamāno avivadamāno ekuddeso phāsu viharatī”ti,</span><br />
</p>
<p id="pli-tv-bi-pmc33p10">
<span class="pali m-text">evañca tā bhikkhuniyo bhikkhunīhi vuccamānā tatheva paggaṇheyyuṁ, tā bhikkhuniyo bhikkhunīhi yāvatatiyaṁ samanubhāsitabbā tassa paṭinissaggāya,</span><br />
</p>
<p id="pli-tv-bi-pmc33p11">
<span class="pali m-text">yāvatatiyañce samanubhāsiyamānā taṁ paṭinissajjeyyuṁ. Iccetaṁ kusalaṁ.</span><br />
</p>
<p id="pli-tv-bi-pmc33p12">
<span class="pali m-text">No ce paṭinissajjeyyuṁ, imāpi bhikkhuniyo yāvatatiyakaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc34p0">
<span class="pali m-text">Saṅghādisesa 16. Dubbacasikkhāpadaṁ</span><br />
</p>
<p id="pli-tv-bi-pmc34p1">
<span class="pali m-text">Bhikkhunī paneva dubbacajātikā hoti uddesapariyāpannesu sikkhāpadesu bhikkhunīhi sahadhammikaṁ vuccamānā attānaṁ avacanīyaṁ karoti:</span><br />
</p>
<p id="pli-tv-bi-pmc34p2">
<span class="pali m-text">“mā maṁ ayyāyo kiñci avacuttha kalyāṇaṁ vā pāpakaṁ vā, ahampāyyāyo, na kiñci vakkhāmi kalyāṇaṁ vā pāpakaṁ vā,</span><br />
</p>
<p id="pli-tv-bi-pmc34p3">
<span class="pali m-text">viramathāyyāyo, mama vacanāyā”ti,</span><br />
</p>
<p id="pli-tv-bi-pmc34p4">
<span class="pali m-text">sā bhikkhunī bhikkhunīhi evamassa vacanīyā:</span><br />
</p>
<p id="pli-tv-bi-pmc34p5">
<span class="pali m-text">“māyyā, attānaṁ avacanīyaṁ akāsi, vacanīyameva, ayyā, attānaṁ karotu,</span><br />
</p>
<p id="pli-tv-bi-pmc34p6">
<span class="pali m-text">ayyāpi bhikkhuniyo vadatu sahadhammena, bhikkhuniyopi ayyaṁ vakkhanti sahadhammena,</span><br />
</p>
<p id="pli-tv-bi-pmc34p7">
<span class="pali m-text">evaṁ saṁvaddhā hi tassa bhagavato parisā yadidaṁ aññamaññavacanena aññamaññavuṭṭhāpanenā”ti.</span><br />
</p>
<p id="pli-tv-bi-pmc34p8">
<span class="pali m-text">Evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,</span><br />
</p>
<p id="pli-tv-bi-pmc34p9">
<span class="pali m-text">yāvatatiyañce samanubhāsiyamānā taṁ paṭinissajjeyya, iccetaṁ kusalaṁ.</span><br />
</p>
<p id="pli-tv-bi-pmc34p10">
<span class="pali m-text">No ce paṭinissajjeyya, ayampi bhikkhunī yāvatatiyakaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc35p0">
<span class="pali m-text">Saṅghādisesa 17. Kuladūsakasikkhāpadaṁ</span><br />
</p>
<p id="pli-tv-bi-pmc35p1">
<span class="pali m-text">Bhikkhunī paneva aññataraṁ gāmaṁ vā nigamaṁ vā upanissāya viharati kuladūsikā pāpasamācārā, tassā kho pāpakā samācārā dissanti ceva suyyanti ca, kulāni ca tāya duṭṭhāni dissanti ceva suyyanti ca,</span><br />
</p>
<p id="pli-tv-bi-pmc35p2">
<span class="pali m-text">sā bhikkhunī bhikkhunīhi evamassa vacanīyā:</span><br />
</p>
<p id="pli-tv-bi-pmc35p3">
<span class="pali m-text">“ayyā, kho kuladūsikā pāpasamācārā, ayyāya kho pāpakā samācārā dissanti ceva suyyanti ca, kulāni cāyyāya, duṭṭhāni dissanti ceva suyyanti ca, pakkamatāyyā imamhā āvāsā, alaṁ te idha vāsenā”ti.</span><br />
</p>
<p id="pli-tv-bi-pmc35p4">
<span class="pali m-text">Evañca sā bhikkhunī bhikkhunīhi vuccamānā tā bhikkhuniyo evaṁ vadeyya:</span><br />
</p>
<p id="pli-tv-bi-pmc35p5">
<span class="pali m-text">“chandagāminiyo ca bhikkhuniyo, dosagāminiyo ca bhikkhuniyo, mohagāminiyo ca bhikkhuniyo, bhayagāminiyo ca bhikkhuniyo, tādisikāya āpattiyā ekaccaṁ pabbājenti ekaccaṁ na pabbājentī”ti,</span><br />
</p>
<p id="pli-tv-bi-pmc35p6">
<span class="pali m-text">sā bhikkhunī bhikkhunīhi evamassa vacanīyā:</span><br />
</p>
<p id="pli-tv-bi-pmc35p7">
<span class="pali m-text">“māyyā, evaṁ avaca, na ca bhikkhuniyo chandagāminiyo, na ca bhikkhuniyo dosagāminiyo , na ca bhikkhuniyo mohagāminiyo, na ca bhikkhuniyo bhayagāminiyo,</span><br />
</p>
<p id="pli-tv-bi-pmc35p8">
<span class="pali m-text">ayyā kho kuladūsikā pāpasamācārā, ayyāya kho pāpakā samācārā dissanti ceva suyyanti ca, kulāni cāyyāya duṭṭhāni dissanti ceva suyyanti ca, pakkamatāyyā, imamhā āvāsā alaṁ te idha vāsenā”ti.</span><br />
</p>
<p id="pli-tv-bi-pmc35p9">
<span class="pali m-text">Evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,</span><br />
</p>
<p id="pli-tv-bi-pmc35p10">
<span class="pali m-text">yāvatatiyañce samanubhāsiyamānā taṁ paṭinissajjeyya, iccetaṁ kusalaṁ.</span><br />
</p>
<p id="pli-tv-bi-pmc35p11">
<span class="pali m-text">No ce paṭinissajjeyya, ayampi bhikkhunī yāvatatiyakaṁ dhammaṁ āpannā nissāraṇīyaṁ saṅghādisesaṁ.</span><br />
</p>
<p id="pli-tv-bi-pmc36p1">
<span class="pali m-text">Uddiṭṭhā kho ayyāyo sattarasa saṅghādisesā dhammā nava paṭhamāpattikā, aṭṭha yāvatatiyakā,</span><br />
</p>
<p id="pli-tv-bi-pmc36p2">
<span class="pali m-text">yesaṁ bhikkhunī aññataraṁ vā aññataraṁ vā āpajjati, tāya bhikkhuniyā ubhatosaṅghe pakkhamānattaṁ caritabbaṁ.</span><br />
</p>
<p id="pli-tv-bi-pmc36p3">
<span class="pali m-text">Ciṇṇamānattā bhikkhunī yattha siyā vīsatigaṇo bhikkhunisaṅgho, tattha sā bhikkhunī abbhetabbā.</span><br />
</p>
<p id="pli-tv-bi-pmc36p4">
<span class="pali m-text">Ekāyapi ce ūno vīsatigaṇo bhikkhunisaṅgho taṁ bhikkhuniṁ abbheyya, sā ca bhikkhunī anabbhitā, tā ca bhikkhuniyo gārayhā, ayaṁ tattha sāmīci.</span><br />
</p>
<p id="pli-tv-bi-pmc36p5">
<span class="pali m-text">Tatthāyyāyo pucchāmi, kaccittha parisuddhā,</span><br />
</p>
<p id="pli-tv-bi-pmc36p6">
<span class="pali m-text">dutiyampi pucchāmi, kaccittha parisuddhā,</span><br />
</p>
<p id="pli-tv-bi-pmc36p7">
<span class="pali m-text">tatiyampi pucchāmi, kaccittha parisuddhā,</span><br />
</p>
<p id="pli-tv-bi-pmc36p8">
<span class="pali m-text">parisuddhetthāyyāyo, tasmā tuṇhī, evametaṁ dhārayāmīti.</span><br />
</p>
<p id="pli-tv-bi-pmc36p9">
<span class="pali m-text">Saṅghādiseso niṭṭhito.</span><br />
</p>
<p id="pli-tv-bi-pmc37p0">
<span class="pali m-text">Nissaggiya pācittiyā</span><br />
</p>
<p id="pli-tv-bi-pmc37p1">
<span class="pali m-text">Ime kho panāyyāyo tiṁsa nissaggiyā pācittiyā dhammā uddesaṁ āgacchanti.</span><br />
</p>
<p id="pli-tv-bi-pmc38p0p1">
<span class="pali m-text">Pattavaggo</span><br />
</p>
<p id="pli-tv-bi-pmc38p0p2">
<span class="pali m-text">Nissaggiya pācittiya 1. Pattasannicayasikkhāpadaṁ</span><br />
</p>
<p id="pli-tv-bi-pmc38p1">
<span class="pali m-text">Yā pana bhikkhunī pattasannicayaṁ kareyya, nissaggiyaṁ pācittiyaṁ.</span><br />
</p>
<p id="pli-tv-bi-pmc39p0">
<span class="pali m-text">Nissaggiya pācittiya 2. Akālacīvarabhājanasikkhāpadaṁ</span><br />
</p>
<p id="pli-tv-bi-pmc39p1">
<span class="pali m-text">Yā pana bhikkhunī akālacīvaraṁ “kālacīvara”nti adhiṭṭhahitvā bhājāpeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc40p0">
<span class="pali m-text">Nissaggiya pācittiya 3. Cīvaraparivattanasikkhāpadaṁ</span><br />
</p>
<p id="pli-tv-bi-pmc40p1">
<span class="pali m-text">Yā pana bhikkhunī bhikkhuniyā saddhiṁ cīvaraṁ parivattetvā sā pacchā evaṁ vadeyya: “handāyye, tuyhaṁ cīvaraṁ, āhara metaṁ cīvaraṁ, yaṁ tuyhaṁ tuyhamevetaṁ, yaṁ mayhaṁ mayhamevetaṁ, āhara metaṁ cīvaraṁ, sakaṁ paccāharā”ti acchindeyya vā acchindāpeyya vā, nissaggiyaṁ pācittiyaṁ.</span><br />
</p>
<p id="pli-tv-bi-pmc41p0">
<span class="pali m-text">Nissaggiya pācittiya 4. Aññaviññāpanasikkhāpadaṁ</span><br />
</p>
<p id="pli-tv-bi-pmc41p1">
<span class="pali m-text">Yā pana bhikkhunī aññaṁ viññāpetvā aññaṁ viññāpeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc42p0">
<span class="pali m-text">Nissaggiya pācittiya 5. Aññacetāpana sikkhāpadaṁ</span><br />
</p>
<p id="pli-tv-bi-pmc42p1">
<span class="pali m-text">Yā pana bhikkhunī aññaṁ cetāpetvā aññaṁ cetāpeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc43p0">
<span class="pali m-text">Nissaggiya pācittiya 6. Paṭhamasaṅghikacetāpanasikkhāpadaṁ</span><br />
</p>
<p id="pli-tv-bi-pmc43p1">
<span class="pali m-text">Yā pana bhikkhunī aññadatthikena parikkhārena aññuddisikena saṅghikena aññaṁ cetāpeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc44p0">
<span class="pali m-text">Nissaggiya pācittiya 7. Dutiyasaṅghikacetāpanasikkhāpadaṁ</span><br />
</p>
<p id="pli-tv-bi-pmc44p1">
<span class="pali m-text">Yā pana bhikkhunī aññadatthikena parikkhārena aññuddisikena saṅghikena saññācikena aññaṁ cetāpeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc45p0">
<span class="pali m-text">Nissaggiya pācittiya 8. Paṭhamagaṇikacetāpanasikkhāpadaṁ</span><br />
</p>
<p id="pli-tv-bi-pmc45p1">
<span class="pali m-text">Yā pana bhikkhunī aññadatthikena parikkhārena aññuddisikena mahājanikena aññaṁ cetāpeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc46p0">
<span class="pali m-text">Nissaggiya pācittiya 9. Dutiyagaṇikacetāpanasikkhāpadaṁ</span><br />
</p>
<p id="pli-tv-bi-pmc46p1">
<span class="pali m-text">Yā pana bhikkhunī aññadatthikena parikkhārena aññuddisikena mahājanikena saññācikena aññaṁ cetāpeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc47p0">
<span class="pali m-text">Nissaggiya pācittiya 10. Puggalikacetāpanasikkhāpadaṁ</span><br />
</p>
<p id="pli-tv-bi-pmc47p1">
<span class="pali m-text">Yā pana bhikkhunī aññadatthikena parikkhārena aññuddisikena puggalikena saññācikena aññaṁ cetāpeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc47p2">
<span class="pali m-text">Pattavaggo paṭhamo.</span><br />
</p>
<p id="pli-tv-bi-pmc48p0p1">
<span class="pali m-text">Cīvaravaggo</span><br />
</p>
<p id="pli-tv-bi-pmc48p0p2">
<span class="pali m-text">Nissaggiya pācittiya 11. Garupāvuraṇasikkhāpadaṁ</span><br />
</p>
<p id="pli-tv-bi-pmc48p1">
<span class="pali m-text">Garupāvuraṇaṁ pana bhikkhuniyā cetāpentiyā catukkaṁsaparamaṁ cetāpetabbaṁ. Tato ce uttari cetāpeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc49p0">
<span class="pali m-text">Nissaggiya pācittiya 12. Lahupāvuraṇasikkhāpadaṁ</span><br />
</p>
<p id="pli-tv-bi-pmc49p1">
<span class="pali m-text">Lahupāvuraṇaṁ pana bhikkhuniyā cetāpentiyā aḍḍhateyyakaṁsaparamaṁ cetāpetabbaṁ. Tato ce uttari cetāpeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc50p0">
<span class="pali m-text">Nissaggiya pācittiya 13. Kathinasikkhāpadaṁ</span><br />
</p>
<p id="pli-tv-bi-pmc50p1">
<span class="pali m-text">Niṭṭhitacīvarasmiṁ bhikkhuniyā ubbhatasmiṁ kathine dasāhaparamaṁ atirekacīvaraṁ dhāretabbaṁ.</span><br />
</p>
<p id="pli-tv-bi-pmc50p2">
<span class="pali m-text">Taṁ atikkāmentiyā, nissaggiyaṁ pācittiyaṁ.</span><br />
</p>
<p id="pli-tv-bi-pmc51p0">
<span class="pali m-text">Nissaggiya pācittiya 14. Udositasikkhāpadaṁ</span><br />
</p>
<p id="pli-tv-bi-pmc51p1">
<span class="pali m-text">Niṭṭhitacīvarasmiṁ bhikkhuniyā ubbhatasmiṁ kathine ekarattampi ce bhikkhunī ticīvarena vippavaseyya, aññatra bhikkhunisammutiyā nissaggiyaṁ pācittiyaṁ.</span><br />
</p>
<p id="pli-tv-bi-pmc52p0">
<span class="pali m-text">Nissaggiya pācittiya 15. Akālacīvarasikkhāpadaṁ</span><br />
</p>
<p id="pli-tv-bi-pmc52p1">
<span class="pali m-text">Niṭṭhitacīvarasmiṁ bhikkhuniyā ubbhatasmiṁ kathine bhikkhuniyā paneva akālacīvaraṁ uppajjeyya, ākaṅkhamānāya bhikkhuniyā paṭiggahetabbaṁ,</span><br />
</p>
<p id="pli-tv-bi-pmc52p2">
<span class="pali m-text">paṭiggahetvā khippameva kāretabbaṁ,</span><br />
</p>
<p id="pli-tv-bi-pmc52p3">
<span class="pali m-text">no cassa pāripūri, māsaparamaṁ tāya bhikkhuniyā taṁ cīvaraṁ nikkhipitabbaṁ ūnassa pāripūriyā satiyā paccāsāya.</span><br />
</p>
<p id="pli-tv-bi-pmc52p4">
<span class="pali m-text">Tato ce uttari nikkhipeyya satiyāpi paccāsāya, nissaggiyaṁ pācittiyaṁ.</span><br />
</p>
<p id="pli-tv-bi-pmc53p0">
<span class="pali m-text">Nissaggiya pācittiya 16. Aññātakaviññattisikkhāpadaṁ</span><br />
</p>
<p id="pli-tv-bi-pmc53p1">
<span class="pali m-text">Yā pana bhikkhunī aññātakaṁ gahapatiṁ vā gahapatāniṁ vā cīvaraṁ viññāpeyya aññatra samayā, nissaggiyaṁ pācittiyaṁ.</span><br />
</p>
<p id="pli-tv-bi-pmc53p2">
<span class="pali m-text">Tatthāyaṁ samayo acchinnacīvarā vā hoti bhikkhunī, naṭṭhacīvarā vā, ayaṁ tattha samayo.</span><br />
</p>
<p id="pli-tv-bi-pmc54p0">
<span class="pali m-text">Nissaggiya pācittiya 17. Tatuttarisikkhāpadaṁ</span><br />
</p>
<p id="pli-tv-bi-pmc54p1">
<span class="pali m-text">Tañce aññātako gahapati vā gahapatānī vā bahūhi cīvarehi abhihaṭṭhuṁ pavāreyya, santaruttaraparamaṁ tāya bhikkhuniyā tato cīvaraṁ sāditabbaṁ.</span><br />
</p>
<p id="pli-tv-bi-pmc54p2">
<span class="pali m-text">Tato ce uttari sādiyeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc55p0">
<span class="pali m-text">Nissaggiya pācittiya 18. Paṭhamaupakkhaṭasikkhāpadaṁ</span><br />
</p>
<p id="pli-tv-bi-pmc55p1">
<span class="pali m-text">Bhikkhuniṁ paneva uddissa aññātakassa gahapatissa vā gahapatāniyā vā cīvaracetāpannaṁ upakkhaṭaṁ hoti:</span><br />
</p>
<p id="pli-tv-bi-pmc55p2">
<span class="pali m-text">“iminā cīvaracetāpannena cīvaraṁ cetāpetvā itthannāmaṁ bhikkhuniṁ cīvarena acchādessāmī”ti.</span><br />
</p>
<p id="pli-tv-bi-pmc55p3">
<span class="pali m-text">Tatra cesā bhikkhunī pubbe appavāritā upasaṅkamitvā cīvare vikappaṁ āpajjeyya:</span><br />
</p>
<p id="pli-tv-bi-pmc55p4">
<span class="pali m-text">“sādhu vata, maṁ āyasmā iminā cīvaracetāpannena evarūpaṁ vā evarūpaṁ vā cīvaraṁ cetāpetvā acchādehī”ti</span><br />
</p>
<p id="pli-tv-bi-pmc55p5">
<span class="pali m-text">kalyāṇakamyataṁ upādāya, nissaggiyaṁ pācittiyaṁ.</span><br />
</p>
<p id="pli-tv-bi-pmc56p0">
<span class="pali m-text">Nissaggiya pācittiya 19. Dutiyaupakkhaṭasikkhāpadaṁ</span><br />
</p>
<p id="pli-tv-bi-pmc56p1">
<span class="pali m-text">Bhikkhuniṁ paneva uddissa ubhinnaṁ aññātakānaṁ gahapatīnaṁ vā gahapatānīnaṁ vā paccekacīvaracetāpannāni upakkhaṭāni honti:</span><br />
</p>
<p id="pli-tv-bi-pmc56p2">
<span class="pali m-text">“imehi mayaṁ paccekacīvaracetāpannehi paccekacīvarāni cetāpetvā itthannāmaṁ bhikkhuniṁ cīvarehi acchādessāmā”ti.</span><br />
</p>
<p id="pli-tv-bi-pmc56p3">
<span class="pali m-text">Tatra cesā bhikkhūnī pubbe appavāritā upasaṅkamitvā cīvare vikappaṁ āpajjeyya:</span><br />
</p>
<p id="pli-tv-bi-pmc56p4">
<span class="pali m-text">“sādhu vata maṁ āyasmanto imehi paccekacīvaracetāpannehi evarūpaṁ vā evarūpaṁ vā cīvaraṁ cetāpetvā acchādetha ubhova santā ekenā”ti</span><br />
</p>
<p id="pli-tv-bi-pmc56p5">
<span class="pali m-text">kalyāṇakamyataṁ upādāya, nissaggiyaṁ pācittiyaṁ.</span><br />
</p>
<p id="pli-tv-bi-pmc57p0">
<span class="pali m-text">Nissaggiya pācittiya 20. Rājasikkhāpadaṁ</span><br />
</p>
<p id="pli-tv-bi-pmc57p1">
<span class="pali m-text">Bhikkhuniṁ paneva uddissa rājā vā rājabhoggo vā brāhmaṇo vā gahapatiko vā dūtena cīvaracetāpannaṁ pahiṇeyya:</span><br />
</p>
<p id="pli-tv-bi-pmc57p2">
<span class="pali m-text">“iminā cīvaracetāpannena cīvaraṁ cetāpetvā itthannāmaṁ bhikkhuniṁ cīvarena acchādehī”ti.</span><br />
</p>
<p id="pli-tv-bi-pmc57p3">
<span class="pali m-text">So ce dūto taṁ bhikkhuniṁ upasaṅkamitvā evaṁ vadeyya:</span><br />
</p>
<p id="pli-tv-bi-pmc57p4">
<span class="pali m-text">“idaṁ kho, ayye, ayyaṁ uddissa cīvaracetāpannaṁ ābhataṁ, paṭiggaṇhātāyyā cīvaracetāpanna”nti.</span><br />
</p>
<p id="pli-tv-bi-pmc57p5">
<span class="pali m-text">Tāya bhikkhuniyā so dūto evamassa vacanīyo:</span><br />
</p>
<p id="pli-tv-bi-pmc57p6">
<span class="pali m-text">“na kho mayaṁ, āvuso, cīvaracetāpannaṁ paṭiggaṇhāma, cīvarañca kho mayaṁ paṭiggaṇhāma kālena kappiya”nti.</span><br />
</p>
<p id="pli-tv-bi-pmc57p7">
<span class="pali m-text">So ce dūto taṁ bhikkhuniṁ evaṁ vadeyya:</span><br />
</p>
<p id="pli-tv-bi-pmc57p8">
<span class="pali m-text">“atthi panāyyāya, koci veyyāvaccakaro”ti,</span><br />
</p>
<p id="pli-tv-bi-pmc57p9">
<span class="pali m-text">cīvaratthikāya, bhikkhave, bhikkhuniyā veyyāvaccakaro niddisitabbo ārāmiko vā upāsako vā:</span><br />
</p>
<p id="pli-tv-bi-pmc57p10">
<span class="pali m-text">“eso kho, āvuso, bhikkhunīnaṁ veyyāvaccakaro”ti.</span><br />
</p>
<p id="pli-tv-bi-pmc57p11">
<span class="pali m-text">So ce dūto taṁ veyyāvaccakaraṁ saññāpetvā taṁ bhikkhuniṁ upasaṅkamitvā evaṁ vadeyya:</span><br />
</p>
<p id="pli-tv-bi-pmc57p12">
<span class="pali m-text">“yaṁ kho, ayye, ayyā veyyāvaccakaraṁ niddisi, saññatto so mayā, upasaṅkamatāyyā kālena, cīvarena taṁ acchādessatī”ti.</span><br />
</p>
<p id="pli-tv-bi-pmc57p13">
<span class="pali m-text">Cīvaratthikāya, bhikkhave, bhikkhuniyā veyyāvaccakaro upasaṅkamitvā dvattikkhattuṁ codetabbo sāretabbo:</span><br />
</p>
<p id="pli-tv-bi-pmc57p14">
<span class="pali m-text">“attho me, āvuso, cīvarenā”ti,</span><br />
</p>
<p id="pli-tv-bi-pmc57p15">
<span class="pali m-text">dvattikkhattuṁ codayamānā sārayamānā taṁ cīvaraṁ abhinipphādeyya, iccetaṁ kusalaṁ,</span><br />
</p>
<p id="pli-tv-bi-pmc57p16">
<span class="pali m-text">no ce abhinipphādeyya, catukkhattuṁ pañcakkhattuṁ chakkhattuparamaṁ tuṇhībhūtāya uddissa ṭhātabbaṁ,</span><br />
</p>
<p id="pli-tv-bi-pmc57p17">
<span class="pali m-text">catukkhattuṁ pañcakkhattuṁ chakkhattuparamaṁ tuṇhībhūtā uddissa tiṭṭhamānā taṁ cīvaraṁ abhinipphādeyya, iccetaṁ kusalaṁ.</span><br />
</p>
<p id="pli-tv-bi-pmc57p18">
<span class="pali m-text">Tato ce uttari vāyamamānā taṁ cīvaraṁ abhinipphādeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc57p19">
<span class="pali m-text">No ce abhinipphādeyya, yatassā cīvaracetāpannaṁ ābhataṁ, tattha sāmaṁ vā gantabbaṁ, dūto vā pāhetabbo:</span><br />
</p>
<p id="pli-tv-bi-pmc57p20">
<span class="pali m-text">“yaṁ kho tumhe āyasmanto bhikkhuniṁ uddissa cīvaracetāpannaṁ pahiṇittha, na taṁ tassā bhikkhuniyā kiñci atthaṁ anubhoti,</span><br />
</p>
<p id="pli-tv-bi-pmc57p21">
<span class="pali m-text">yuñjantāyasmanto sakaṁ, mā vo sakaṁ vinassā”ti,</span><br />
</p>
<p id="pli-tv-bi-pmc57p22">
<span class="pali m-text">ayaṁ tattha sāmīci.</span><br />
</p>
<p id="pli-tv-bi-pmc57p23">
<span class="pali m-text">Cīvaravaggo dutiyo.</span><br />
</p>
<p id="pli-tv-bi-pmc58p0p1">
<span class="pali m-text">Pattavaggo</span><br />
</p>
<p id="pli-tv-bi-pmc58p0p2">
<span class="pali m-text">Nissaggiya pācittiya 21. Rūpiyasikkhāpadaṁ</span><br />
</p>
<p id="pli-tv-bi-pmc58p1">
<span class="pali m-text">Yā pana bhikkhunī jātarūparajataṁ uggaṇheyya vā uggaṇhāpeyya vā upanikkhittaṁ vā sādiyeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc59p0">
<span class="pali m-text">Nissaggiya pācittiya 22. Rūpiyasaṁvohārasikkhāpadaṁ</span><br />
</p>
<p id="pli-tv-bi-pmc59p1">
<span class="pali m-text">Yā pana bhikkhunī nānappakārakaṁ rūpiyasaṁvohāraṁ samāpajjeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc60p0">
<span class="pali m-text">Nissaggiya pācittiya 23. Kayavikkayasikkhāpadaṁ</span><br />
</p>
<p id="pli-tv-bi-pmc60p1">
<span class="pali m-text">Yā pana bhikkhunī nānappakārakaṁ kayavikkayaṁ samāpajjeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc61p0">
<span class="pali m-text">Nissaggiya pācittiya 24. Ūnapañcabandhanasikkhāpadaṁ</span><br />
</p>
<p id="pli-tv-bi-pmc61p1">
<span class="pali m-text">Yā pana bhikkhunī ūnapañcabandhanena pattena aññaṁ navaṁ pattaṁ cetāpeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc61p2">
<span class="pali m-text">Tāya bhikkhuniyā so patto bhikkhuniparisāya nissajjitabbo,</span><br />
</p>
<p id="pli-tv-bi-pmc61p3">
<span class="pali m-text">yo ca tassā bhikkhuniparisāya pattapariyanto, so tassā bhikkhuniyā padātabbo:</span><br />
</p>
<p id="pli-tv-bi-pmc61p4">
<span class="pali m-text">“ayaṁ te bhikkhuni patto yāvabhedanāya dhāretabbo”ti, ayaṁ tattha sāmīci.</span><br />
</p>
<p id="pli-tv-bi-pmc62p0">
<span class="pali m-text">Nissaggiya pācittiya 25. Bhesajjasikkhāpadaṁ</span><br />
</p>
<p id="pli-tv-bi-pmc62p1">
<span class="pali m-text">Yāni kho pana tāni gilānānaṁ bhikkhunīnaṁ paṭisāyanīyāni bhesajjāni, seyyathidaṁ: sappi navanītaṁ telaṁ madhu phāṇitaṁ, tāni paṭiggahetvā sattāhaparamaṁ sannidhikārakaṁ paribhuñjitabbāni.</span><br />
</p>
<p id="pli-tv-bi-pmc62p2">
<span class="pali m-text">Taṁ atikkāmentiyā, nissaggiyaṁ pācittiyaṁ.</span><br />
</p>
<p id="pli-tv-bi-pmc63p0">
<span class="pali m-text">Nissaggiya pācittiya 26. Cīvaraacchindanasikkhāpadaṁ</span><br />
</p>
<p id="pli-tv-bi-pmc63p1">
<span class="pali m-text">Yā pana bhikkhunī bhikkhuniyā sāmaṁ cīvaraṁ datvā kupitā anattamanā acchindeyya vā acchindāpeyya vā, nissaggiyaṁ pācittiyaṁ.</span><br />
</p>
<p id="pli-tv-bi-pmc64p0">
<span class="pali m-text">Nissaggiya pācittiya 27. Suttaviññattisikkhāpadaṁ</span><br />
</p>
<p id="pli-tv-bi-pmc64p1">
<span class="pali m-text">Yā pana bhikkhunī sāmaṁ suttaṁ viññāpetvā tantavāyehi cīvaraṁ vāyāpeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc65p0">
<span class="pali m-text">Nissaggiya pācittiya 28. Mahāpesakārasikkhāpadaṁ</span><br />
</p>
<p id="pli-tv-bi-pmc65p1">
<span class="pali m-text">Bhikkhuniṁ paneva uddissa aññātako gahapati vā gahapatānī vā tantavāyehi cīvaraṁ vāyāpeyya, tatra cesā bhikkhunī pubbe appavāritā tantavāye upasaṅkamitvā cīvare vikappaṁ āpajjeyya:</span><br />
</p>
<p id="pli-tv-bi-pmc65p2">
<span class="pali m-text">“idaṁ kho āvuso cīvaraṁ maṁ uddissa viyyati, āyatañca karotha, vitthatañca appitañca suvītañca suppavāyitañca suvilekhitañca suvitacchitañca karotha,</span><br />
</p>
<p id="pli-tv-bi-pmc65p3">
<span class="pali m-text">appeva nāma mayampi āyasmantānaṁ kiñcimattaṁ anupadajjeyyāmā”ti,</span><br />
</p>
<p id="pli-tv-bi-pmc65p4">
<span class="pali m-text">evañca sā bhikkhunī vatvā kiñcimattaṁ anupadajjeyya antamaso piṇḍapātamattampi, nissaggiyaṁ pācittiyaṁ.</span><br />
</p>
<p id="pli-tv-bi-pmc66p0">
<span class="pali m-text">Nissaggiya pācittiya 29. Accekacīvarasikkhāpadaṁ</span><br />
</p>
<p id="pli-tv-bi-pmc66p1">
<span class="pali m-text">Dasāhānāgataṁ kattikatemāsikapuṇṇamaṁ bhikkhuniyā paneva accekacīvaraṁ uppajjeyya, accekaṁ maññamānāya bhikkhuniyā paṭiggahetabbaṁ, paṭiggahetvā yāva cīvarakālasamayaṁ nikkhipitabbaṁ.</span><br />
</p>
<p id="pli-tv-bi-pmc66p2">
<span class="pali m-text">Tato ce uttari nikkhipeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc67p0">
<span class="pali m-text">Nissaggiya pācittiya 30. Pariṇatasikkhāpadaṁ</span><br />
</p>
<p id="pli-tv-bi-pmc67p1">
<span class="pali m-text">Yā pana bhikkhunī jānaṁ saṅghikaṁ lābhaṁ pariṇataṁ attano pariṇāmeyya, nissaggiyaṁ pācittiyaṁ.</span><br />
</p>
<p id="pli-tv-bi-pmc67p2">
<span class="pali m-text">Pattavaggo tatiyo.</span><br />
</p>
<p id="pli-tv-bi-pmc68p1">
<span class="pali m-text">Uddiṭṭhā kho, ayyāyo, tiṁsa nissaggiyā pācittiyā dhammā.</span><br />
</p>
<p id="pli-tv-bi-pmc68p2">
<span class="pali m-text">Tatthāyyāyo pucchāmi, kaccittha parisuddhā,</span><br />
</p>
<p id="pli-tv-bi-pmc68p3">
<span class="pali m-text">dutiyampi pucchāmi, kaccittha parisuddhā,</span><br />
</p>
<p id="pli-tv-bi-pmc68p4">
<span class="pali m-text">tatiyampi pucchāmi, kaccittha parisuddhā,</span><br />
</p>
<p id="pli-tv-bi-pmc68p5">
<span class="pali m-text">parisuddhetthāyyāyo, tasmā tuṇhī, evametaṁ dhārayāmīti.</span><br />
</p>
<p id="pli-tv-bi-pmc68p6">
<span class="pali m-text">Nissaggiyapācittiyā niṭṭhitā.</span><br />
</p>
<p id="pli-tv-bi-pmc69p0">
<span class="pali m-text">Suddhapācittiyā</span><br />
</p>
<p id="pli-tv-bi-pmc69p1">
<span class="pali m-text">Ime kho panāyyāyo, chasaṭṭhisatā pācittiyā dhammā uddesaṁ āgacchanti.</span><br />
</p>
<p id="pli-tv-bi-pmc70p0p1">
<span class="pali m-text">Lasuṇavaggo</span><br />
</p>
<p id="pli-tv-bi-pmc70p0p2">
<span class="pali m-text">Pācittiya 1. Lasuṇasikkhāpadaṁ</span><br />
</p>
<p id="pli-tv-bi-pmc70p1">
<span class="pali m-text">Yā pana bhikkhunī lasuṇaṁ khādeyya pācittiyaṁ.</span><br />
</p>
<p id="pli-tv-bi-pmc71p0">
<span class="pali m-text">Pācittiya 2. Sambādhalomasikkhāpadaṁ</span><br />
</p>
<p id="pli-tv-bi-pmc71p1">
<span class="pali m-text">Yā pana bhikkhunī sambādhe lomaṁ saṁharāpeyya, pācittiyaṁ.</span><br />
</p>
<p id="pli-tv-bi-pmc72p0">
<span class="pali m-text">Pācittiya 3. Talaghātakasikkhāpadaṁ</span><br />
</p>
<p id="pli-tv-bi-pmc72p1">
<span class="pali m-text">Talaghātake pācittiyaṁ.</span><br />
</p>
<p id="pli-tv-bi-pmc73p0">
<span class="pali m-text">Pācittiya 4. Jatumaṭṭhakasikkhāpadaṁ</span><br />
</p>
<p id="pli-tv-bi-pmc73p1">
<span class="pali m-text">Jatumaṭṭhake pācittiyaṁ.</span><br />
</p>
<p id="pli-tv-bi-pmc74p0">
<span class="pali m-text">Pācittiya 5. Udakasuddhikasikkhāpadaṁ</span><br />
</p>
<p id="pli-tv-bi-pmc74p1">
<span class="pali m-text">Udakasuddhikaṁ pana bhikkhuniyā ādiyamānāya dvaṅgulapabbaparamaṁ ādātabbaṁ. Taṁ atikkāmentiyā pācittiyaṁ.</span><br />
</p>
<p id="pli-tv-bi-pmc75p0">
<span class="pali m-text">Pācittiya 6. Upatiṭṭhanasikkhāpadaṁ</span><br />
</p>
<p id="pli-tv-bi-pmc75p1">
<span class="pali m-text">Yā pana bhikkhunī bhikkhussa bhuñjantassa pānīyena vā vidhūpanena vā upatiṭṭheyya, pācittiyaṁ.</span><br />
</p>
<p id="pli-tv-bi-pmc76p0">
<span class="pali m-text">Pācittiya 7. Āmakadhaññasikkhāpadaṁ</span><br />
</p>
<p id="pli-tv-bi-pmc76p1">
<span class="pali m-text">Yā pana bhikkhunī āmakadhaññaṁ viññatvā vā viññāpetvā vā bhajjitvā vā bhajjāpetvā vā koṭṭetvā vā koṭṭāpetvā vā pacitvā vā pacāpetvā vā bhuñjeyya, pācittiyaṁ.</span><br />
</p>
<p id="pli-tv-bi-pmc77p0">
<span class="pali m-text">Pācittiya 8. Paṭhamauccārachaḍḍanasikkhāpadaṁ</span><br />
</p>
<p id="pli-tv-bi-pmc77p1">
<span class="pali m-text">Yā pana bhikkhunī uccāraṁ vā passāvaṁ vā saṅkāraṁ vā vighāsaṁ vā tirokuṭṭe vā tiropākāre vā chaḍḍeyya vā chaḍḍāpeyya vā, pācittiyaṁ.</span><br />
</p>
<p id="pli-tv-bi-pmc78p0">
<span class="pali m-text">Pācittiya 9. Dutiyauccārachaḍḍanasikkhāpadaṁ</span><br />
</p>
<p id="pli-tv-bi-pmc78p1">
<span class="pali m-text">Yā pana bhikkhunī uccāraṁ vā passāvaṁ vā saṅkāraṁ vā vighāsaṁ vā harite chaḍḍeyya vā chaḍḍāpeyya vā, pācittiyaṁ.</span><br />
</p>
<p id="pli-tv-bi-pmc79p0">
<span class="pali m-text">Pācittiya 10. Naccagītasikkhāpadaṁ</span><br />
</p>
<p id="pli-tv-bi-pmc79p1">
<span class="pali m-text">Yā pana bhikkhunī naccaṁ vā gītaṁ vā vāditaṁ vā dassanāya gaccheyya, pācittiyaṁ.</span><br />
</p>
<p id="pli-tv-bi-pmc79p2">
<span class="pali m-text">Lasuṇavaggo paṭhamo.</span><br />
</p>
<p id="pli-tv-bi-pmc80p0p1">
<span class="pali m-text">Rattandhakāravaggo</span><br />
</p>
<p id="pli-tv-bi-pmc80p0p2">
<span class="pali m-text">Pācittiya 11. Rattandhakārasikkhāpadaṁ</span><br />
</p>
<p id="pli-tv-bi-pmc80p1">
<span class="pali m-text">Yā pana bhikkhunī rattandhakāre appadīpe purisena saddhiṁ ekenekā santiṭṭheyya vā sallapeyya vā, pācittiyaṁ.</span><br />
</p>
<p id="pli-tv-bi-pmc81p0">
<span class="pali m-text">Pācittiya 12. Paṭicchannokāsasikkhāpadaṁ</span><br />
</p>
<p id="pli-tv-bi-pmc81p1">
<span class="pali m-text">Yā pana bhikkhunī paṭicchanne okāse purisena saddhiṁ ekenekā santiṭṭheyya vā sallapeyya vā, pācittiyaṁ.</span><br />
</p>
<p id="pli-tv-bi-pmc82p0">
<span class="pali m-text">Pācittiya 13. Ajjhokāsasallapanasikkhāpadaṁ</span><br />
</p>
<p id="pli-tv-bi-pmc82p1">
<span class="pali m-text">Yā pana bhikkhunī ajjhokāse purisena saddhiṁ ekenekā santiṭṭheyya vā sallapeyya vā, pācittiyaṁ.</span><br />
</p>
<p id="pli-tv-bi-pmc83p0">
<span class="pali m-text">Pācittiya 14. Dutiyikauyyojanasikkhāpadaṁ</span><br />
</p>
<p id="pli-tv-bi-pmc83p1">
<span class="pali m-text">Yā pana bhikkhunī rathikāya vā byūhe vā siṅghāṭake vā purisena saddhiṁ ekenekā santiṭṭheyya vā sallapeyya vā nikaṇṇikaṁ vā jappeyya dutiyikaṁ vā bhikkhuniṁ uyyojeyya, pācittiyaṁ.</span><br />
</p>
<p id="pli-tv-bi-pmc84p0">
<span class="pali m-text">Pācittiya 15. Anāpucchāpakkamanasikkhāpadaṁ</span><br />
</p>
<p id="pli-tv-bi-pmc84p1">
<span class="pali m-text">Yā pana bhikkhunī purebhattaṁ kulāni upasaṅkamitvā āsane nisīditvā sāmike anāpucchā pakkameyya, pācittiyaṁ.</span><br />
</p>
<p id="pli-tv-bi-pmc85p0">
<span class="pali m-text">Pācittiya 16. Anāpucchāabhinisīdanasikkhāpadaṁ</span><br />
</p>
<p id="pli-tv-bi-pmc85p1">
<span class="pali m-text">Yā pana bhikkhunī pacchābhattaṁ kulāni upasaṅkamitvā sāmike anāpucchā āsane abhinisīdeyya vā abhinipajjeyya vā, pācittiyaṁ.</span><br />
</p>
<p id="pli-tv-bi-pmc86p0">
<span class="pali m-text">Pācittiya 17. Anāpucchāsantharaṇasikkhāpadaṁ</span><br />
</p>
<p id="pli-tv-bi-pmc86p1">
<span class="pali m-text">Yā pana bhikkhunī vikāle kulāni upasaṅkamitvā sāmike anāpucchā seyyaṁ santharitvā vā santharāpetvā vā abhinisīdeyya vā abhinipajjeyya vā, pācittiyaṁ.</span><br />
</p>
<p id="pli-tv-bi-pmc87p0">
<span class="pali m-text">Pācittiya 18. Paraujjhāpanakasikkhāpadaṁ</span><br />
</p>
<p id="pli-tv-bi-pmc87p1">
<span class="pali m-text">Yā pana bhikkhunī duggahitena dūpadhāritena paraṁ ujjhāpeyya, pācittiyaṁ.</span><br />
</p>
<p id="pli-tv-bi-pmc88p0">
<span class="pali m-text">Pācittiya 19. Paraabhisapanasikkhāpadaṁ</span><br />
</p>
<p id="pli-tv-bi-pmc88p1">
<span class="pali m-text">Yā pana bhikkhunī attānaṁ vā paraṁ vā nirayena vā brahmacariyena vā abhisapeyya, pācittiyaṁ.</span><br />
</p>
<p id="pli-tv-bi-pmc89p0">
<span class="pali m-text">Pācittiya 20. Rodanasikkhāpadaṁ</span><br />
</p>
<p id="pli-tv-bi-pmc89p1">
<span class="pali m-text">Yā pana bhikkhunī attānaṁ vadhitvā vadhitvā rodeyya, pācittiyaṁ.</span><br />
</p>
<p id="pli-tv-bi-pmc89p2">
<span class="pali m-text">Rattandhakāravaggo dutiyo.</span><br />
</p>
<p id="pli-tv-bi-pmc90p0p1">
<span class="pali m-text">Naggavaggo</span><br />
</p>
<p id="pli-tv-bi-pmc90p0p2">
<span class="pali m-text">Pācittiya 21. Naggasikkhāpadaṁ</span><br />
</p>
<p id="pli-tv-bi-pmc90p1">
<span class="pali m-text">Yā pana bhikkhunī naggā nahāyeyya, pācittiyaṁ.</span><br />
</p>
<p id="pli-tv-bi-pmc91p0">
<span class="pali m-text">Pācittiya 22. Udakasāṭikasikkhāpadaṁ</span><br />
</p>
<p id="pli-tv-bi-pmc91p1">
<span class="pali m-text">Udakasāṭikaṁ pana bhikkhuniyā kārayamānāya pamāṇikā kāretabbā, tatridaṁ pamāṇaṁ, dīghaso catasso vidatthiyo sugatavidatthiyā, tiriyaṁ dve vidatthiyo. Taṁ atikkāmentiyā chedanakaṁ pācittiyaṁ.</span><br />
</p>
<p id="pli-tv-bi-pmc92p0">
<span class="pali m-text">Pācittiya 23. Cīvarasibbanasikkhāpadaṁ</span><br />
</p>
<p id="pli-tv-bi-pmc92p1">
<span class="pali m-text">Yā pana bhikkhunī bhikkhuniyā cīvaraṁ visibbetvā vā visibbāpetvā vā sā pacchā anantarāyikinī neva sibbeyya, na sibbāpanāya ussukkaṁ kareyya aññatra catūhapañcāhā, pācittiyaṁ.</span><br />
</p>
<p id="pli-tv-bi-pmc93p0">
<span class="pali m-text">Pācittiya 24. Saṅghāṭicārasikkhāpadaṁ</span><br />
</p>
<p id="pli-tv-bi-pmc93p1">
<span class="pali m-text">Yā pana bhikkhunī pañcāhikaṁ saṅghāṭicāraṁ atikkāmeyya, pācittiyaṁ.</span><br />
</p>
<p id="pli-tv-bi-pmc94p0">
<span class="pali m-text">Pācittiya 25. Cīvarasaṅkamanīyasikkhāpadaṁ</span><br />
</p>
<p id="pli-tv-bi-pmc94p1">
<span class="pali m-text">Yā pana bhikkhunī cīvarasaṅkamanīyaṁ dhāreyya, pācittiyaṁ.</span><br />
</p>
<p id="pli-tv-bi-pmc95p0">
<span class="pali m-text">Pācittiya 26. Gaṇacīvarasikkhāpadaṁ</span><br />
</p>
<p id="pli-tv-bi-pmc95p1">
<span class="pali m-text">Yā pana bhikkhunī gaṇassa cīvaralābhaṁ antarāyaṁ kareyya, pācittiyaṁ.</span><br />
</p>
<p id="pli-tv-bi-pmc96p0">
<span class="pali m-text">Pācittiya 27. Paṭibāhanasikkhāpadaṁ</span><br />
</p>
<p id="pli-tv-bi-pmc96p1">
<span class="pali m-text">Yā pana bhikkhunī dhammikaṁ cīvaravibhaṅgaṁ paṭibāheyya, pācittiyaṁ.</span><br />
</p>
<p id="pli-tv-bi-pmc97p0">
<span class="pali m-text">Pācittiya 28. Cīvaradānasikkhāpadaṁ</span><br />
</p>
<p id="pli-tv-bi-pmc97p1">
<span class="pali m-text">Yā pana bhikkhunī agārikassa vā paribbājakassa vā paribbājikāya vā samaṇacīvaraṁ dadeyya, pācittiyaṁ.</span><br />
</p>
<p id="pli-tv-bi-pmc98p0">
<span class="pali m-text">Pācittiya 29. Kālaatikkamanasikkhāpadaṁ</span><br />
</p>
<p id="pli-tv-bi-pmc98p1">
<span class="pali m-text">Yā pana bhikkhunī dubbalacīvarapaccāsāya cīvarakālasamayaṁ atikkāmeyya, pācittiyaṁ.</span><br />
</p>
<p id="pli-tv-bi-pmc99p0">
<span class="pali m-text">Pācittiya 30. Kathinuddhārasikkhāpadaṁ</span><br />
</p>
<p id="pli-tv-bi-pmc99p1">
<span class="pali m-text">Yā pana bhikkhunī dhammikaṁ kathinuddhāraṁ paṭibāheyya, pācittiyaṁ.</span><br />
</p>
<p id="pli-tv-bi-pmc99p2">
<span class="pali m-text">Naggavaggo tatiyo.</span><br />
</p>
<p id="pli-tv-bi-pmc100p0p1">
<span class="pali m-text">Tuvaṭṭavaggo</span><br />
</p>
<p id="pli-tv-bi-pmc100p0p2">
<span class="pali m-text">Pācittiya 31. Ekamañcatuvaṭṭanasikkhāpadaṁ</span><br />
</p>
<p id="pli-tv-bi-pmc100p1">
<span class="pali m-text">Yā pana bhikkhuniyo dve ekamañce tuvaṭṭeyyuṁ, pācittiyaṁ.</span><br />
</p>
<p id="pli-tv-bi-pmc101p0">
<span class="pali m-text">Pācittiya 32. Ekattharaṇatuvaṭṭanasikkhāpadaṁ</span><br />
</p>
<p id="pli-tv-bi-pmc101p1">
<span class="pali m-text">Yā pana bhikkhuniyo dve ekattharaṇapāvuraṇā tuvaṭṭeyyuṁ, pācittiyaṁ.</span><br />
</p>
<p id="pli-tv-bi-pmc102p0">
<span class="pali m-text">Pācittiya 33. Aphāsukaraṇasikkhāpadaṁ</span><br />
</p>
<p id="pli-tv-bi-pmc102p1">
<span class="pali m-text">Yā pana bhikkhunī bhikkhuniyā sañcicca aphāsuṁ kareyya, pācittiyaṁ.</span><br />
</p>
<p id="pli-tv-bi-pmc103p0">
<span class="pali m-text">Pācittiya 34. Naupaṭṭhāpanasikkhāpadaṁ</span><br />
</p>
<p id="pli-tv-bi-pmc103p1">
<span class="pali m-text">Yā pana bhikkhunī dukkhitaṁ sahajīviniṁ neva upaṭṭhaheyya, na upaṭṭhāpanāya ussukkaṁ kareyya, pācittiyaṁ.</span><br />
</p>
<p id="pli-tv-bi-pmc104p0">
<span class="pali m-text">Pācittiya 35. Nikkaḍḍhanasikkhāpadaṁ</span><br />
</p>
<p id="pli-tv-bi-pmc104p1">
<span class="pali m-text">Yā pana bhikkhunī bhikkhuniyā upassayaṁ datvā kupitā anattamanā nikkaḍḍheyya vā nikkaḍḍhāpeyya vā, pācittiyaṁ.</span><br />
</p>
<p id="pli-tv-bi-pmc105p0">
<span class="pali m-text">Pācittiya 36. Saṁsaṭṭhasikkhāpadaṁ</span><br />
</p>
<p id="pli-tv-bi-pmc105p1">
<span class="pali m-text">Yā pana bhikkhunī saṁsaṭṭhā vihareyya gahapatinā vā gahapatiputtena vā, sā bhikkhunī bhikkhunīhi evamassa vacanīyā:</span><br />
</p>
<p id="pli-tv-bi-pmc105p2">
<span class="pali m-text">“māyye, saṁsaṭṭhā vihari gahapatināpi gahapatiputtenāpi, viviccāyye, vivekaññeva bhaginiyā saṅgho vaṇṇetī”ti.</span><br />
</p>
<p id="pli-tv-bi-pmc105p3">
<span class="pali m-text">Evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya,</span><br />
</p>
<p id="pli-tv-bi-pmc105p4">
<span class="pali m-text">yāvatatiyañce samanubhāsiyamānā taṁ paṭinissajjeyya, iccetaṁ kusalaṁ.</span><br />
</p>
<p id="pli-tv-bi-pmc105p5">
<span class="pali m-text">No ce paṭinissajjeyya, pācittiyaṁ.</span><br />
</p>
<p id="pli-tv-bi-pmc106p0">
<span class="pali m-text">Pācittiya 37. Antoraṭṭhasikkhāpadaṁ</span><br />
</p>
<p id="pli-tv-bi-pmc106p1">
<span class="pali m-text">Yā pana bhikkhunī antoraṭṭhe sāsaṅkasammate sappaṭibhaye asatthikā cārikaṁ careyya, pācittiyaṁ.</span><br />
</p>
<p id="pli-tv-bi-pmc107p0">
<span class="pali m-text">Pācittiya 38. Tiroraṭṭhasikkhāpadaṁ</span><br />
</p>
<p id="pli-tv-bi-pmc107p1">
<span class="pali m-text">Yā pana bhikkhunī tiroraṭṭhe sāsaṅkasammate sappaṭibhaye asatthikā cārikaṁ careyya, pācittiyaṁ.</span><br />
</p>
<p id="pli-tv-bi-pmc108p0">
<span class="pali m-text">Pācittiya 39. Antovassasikkhāpadaṁ</span><br />
</p>
<p id="pli-tv-bi-pmc108p1">
<span class="pali m-text">Yā pana bhikkhunī antovassaṁ cārikaṁ careyya, pācittiyaṁ.</span><br />
</p>
<p id="pli-tv-bi-pmc109p0">
<span class="pali m-text">Pācittiya 40. Cārikanapakkamanasikkhāpadaṁ</span><br />
</p>
<p id="pli-tv-bi-pmc109p1">
<span class="pali m-text">Yā pana bhikkhunī vassaṁvuṭṭhā cārikaṁ na pakkameyya antamaso chappañcayojanānipi, pācittiyaṁ.</span><br />
</p>
<p id="pli-tv-bi-pmc109p2">
<span class="pali m-text">Tuvaṭṭavaggo catuttho.</span><br />
</p>
<p id="pli-tv-bi-pmc110p0p1">
<span class="pali m-text">Cittāgāravaggo</span><br />
</p>
<p id="pli-tv-bi-pmc110p0p2">
<span class="pali m-text">Pācittiya 41. Rājāgārasikkhāpadaṁ</span><br />
</p>
<p id="pli-tv-bi-pmc110p1">
<span class="pali m-text">Yā pana bhikkhunī rājāgāraṁ vā cittāgāraṁ vā ārāmaṁ vā uyyānaṁ vā pokkharaṇiṁ vā dassanāya gaccheyya, pācittiyaṁ.</span><br />
</p>
<p id="pli-tv-bi-pmc111p0">
<span class="pali m-text">Pācittiya 42. Āsandiparibhuñjanasikkhāpadaṁ</span><br />
</p>
<p id="pli-tv-bi-pmc111p1">
<span class="pali m-text">Yā pana bhikkhunī āsandiṁ vā pallaṅkaṁ vā paribhuñjeyya, pācittiyaṁ.</span><br />
</p>
<p id="pli-tv-bi-pmc112p0">
<span class="pali m-text">Pācittiya 43. Suttakantanasikkhāpadaṁ</span><br />
</p>
<p id="pli-tv-bi-pmc112p1">
<span class="pali m-text">Yā pana bhikkhunī suttaṁ kanteyya, pācittiyaṁ.</span><br />
</p>
<p id="pli-tv-bi-pmc113p0">
<span class="pali m-text">Pācittiya 44. Gihiveyyāvaccasikkhāpadaṁ</span><br />
</p>
<p id="pli-tv-bi-pmc113p1">
<span class="pali m-text">Yā pana bhikkhunī gihiveyyāvaccaṁ kareyya, pācittiyaṁ.</span><br />
</p>
<p id="pli-tv-bi-pmc114p0">
<span class="pali m-text">Pācittiya 45. Adhikaraṇasikkhāpadaṁ</span><br />
</p>
<p id="pli-tv-bi-pmc114p1">
<span class="pali m-text">Yā pana bhikkhunī bhikkhuniyā: “ehāyye, imaṁ adhikaraṇaṁ vūpasamehī”ti vuccamānā: “sādhū”ti paṭissuṇitvā sā pacchā anantarāyikinī neva vūpasameyya, na vūpasamāya ussukkaṁ kareyya, pācittiyaṁ.</span><br />
</p>
<p id="pli-tv-bi-pmc115p0">
<span class="pali m-text">Pācittiya 46. Bhojanadānasikkhāpadaṁ</span><br />
</p>
<p id="pli-tv-bi-pmc115p1">
<span class="pali m-text">Yā pana bhikkhunī agārikassa vā paribbājakassa vā paribbājikāya vā sahatthā khādanīyaṁ vā bhojanīyaṁ vā dadeyya, pācittiyaṁ.</span><br />
</p>
<p id="pli-tv-bi-pmc116p0">
<span class="pali m-text">Pācittiya 47. Āvasathacīvarasikkhāpadaṁ</span><br />
</p>
<p id="pli-tv-bi-pmc116p1">
<span class="pali m-text">Yā pana bhikkhunī āvasathacīvaraṁ anissajjetvā paribhuñjeyya, pācittiyaṁ.</span><br />
</p>
<p id="pli-tv-bi-pmc117p0">
<span class="pali m-text">Pācittiya 48. Āvasathavihārasikkhāpadaṁ</span><br />
</p>
<p id="pli-tv-bi-pmc117p1">
<span class="pali m-text">Yā pana bhikkhunī āvasathaṁ anissajjitvā cārikaṁ pakkameyya, pācittiyaṁ.</span><br />
</p>
<p id="pli-tv-bi-pmc118p0">
<span class="pali m-text">Pācittiya 49. Tiracchānavijjāpariyāpuṇanasikkhāpadaṁ</span><br />
</p>
<p id="pli-tv-bi-pmc118p1">
<span class="pali m-text">Yā pana bhikkhunī tiracchānavijjaṁ pariyāpuṇeyya, pācittiyaṁ.</span><br />
</p>
<p id="pli-tv-bi-pmc119p0">
<span class="pali m-text">Pācittiya 50. Tiracchānavijjāvācanasikkhāpadaṁ</span><br />
</p>
<p id="pli-tv-bi-pmc119p1">
<span class="pali m-text">Yā pana bhikkhunī tiracchānavijjaṁ vāceyya, pācittiyaṁ.</span><br />
</p>
<p id="pli-tv-bi-pmc119p2">
<span class="pali m-text">Cittāgāravaggo pañcamo.</span><br />
</p>
<p id="pli-tv-bi-pmc120p0p1">
<span class="pali m-text">Ārāmavaggo</span><br />
</p>
<p id="pli-tv-bi-pmc120p0p2">
<span class="pali m-text">Pācittiya 51. Ārāmapavisanasikkhāpadaṁ</span><br />
</p>
<p id="pli-tv-bi-pmc120p1">
<span class="pali m-text">Yā pana bhikkhunī jānaṁ sabhikkhukaṁ ārāmaṁ anāpucchā paviseyya, pācittiyaṁ.</span><br />
</p>
<p id="pli-tv-bi-pmc121p0">
<span class="pali m-text">Pācittiya 52. Bhikkhuakkosanasikkhāpadaṁ</span><br />
</p>
<p id="pli-tv-bi-pmc121p1">
<span class="pali m-text">Yā pana bhikkhunī bhikkhuṁ akkoseyya vā paribhāseyya vā, pācittiyaṁ.</span><br />
</p>
<p id="pli-tv-bi-pmc122p0">
<span class="pali m-text">Pācittiya 53. Gaṇaparibhāsanasikkhāpadaṁ</span><br />
</p>
<p id="pli-tv-bi-pmc122p1">
<span class="pali m-text">Yā pana bhikkhunī caṇḍīkatā gaṇaṁ paribhāseyya, pācittiyaṁ.</span><br />
</p>
<p id="pli-tv-bi-pmc123p0">
<span class="pali m-text">Pācittiya 54. Pavāritasikkhāpadaṁ</span><br />
</p>
<p id="pli-tv-bi-pmc123p1">
<span class="pali m-text">Yā pana bhikkhunī nimantitā vā pavāritā vā khādanīyaṁ vā bhojanīyaṁ vā khādeyya vā bhuñjeyya vā, pācittiyaṁ.</span><br />
</p>
<p id="pli-tv-bi-pmc124p0">
<span class="pali m-text">Pācittiya 55. Kulamaccharinīsikkhāpadaṁ</span><br />
</p>
<p id="pli-tv-bi-pmc124p1">
<span class="pali m-text">Yā pana bhikkhunī kulamaccharinī assa, pācittiyaṁ.</span><br />
</p>
<p id="pli-tv-bi-pmc125p0">
<span class="pali m-text">Pācittiya 56. Abhikkhukāvāsasikkhāpadaṁ</span><br />
</p>
<p id="pli-tv-bi-pmc125p1">
<span class="pali m-text">Yā pana bhikkhunī abhikkhuke āvāse vassaṁ vaseyya, pācittiyaṁ.</span><br />
</p>
<p id="pli-tv-bi-pmc126p0">
<span class="pali m-text">Pācittiya 57. Apavāraṇāsikkhāpadaṁ</span><br />
</p>
<p id="pli-tv-bi-pmc126p1">
<span class="pali m-text">Yā pana bhikkhunī vassaṁvuṭṭhā ubhatosaṅghe tīhi ṭhānehi na pavāreyya diṭṭhena vā sutena vā parisaṅkāya vā, pācittiyaṁ.</span><br />
</p>
<p id="pli-tv-bi-pmc127p0">
<span class="pali m-text">Pācittiya 58. Ovādasikkhāpadaṁ</span><br />
</p>
<p id="pli-tv-bi-pmc127p1">
<span class="pali m-text">Yā pana bhikkhunī ovādāya vā saṁvāsāya vā na gaccheyya, pācittiyaṁ.</span><br />
</p>
<p id="pli-tv-bi-pmc128p0">
<span class="pali m-text">Pācittiya 59. Ovādūpasaṅkamanasikkhāpadaṁ</span><br />
</p>
<p id="pli-tv-bi-pmc128p1">
<span class="pali m-text">Anvaddhamāsaṁ bhikkhuniyā bhikkhusaṅghato dve dhammā paccāsīsitabbā uposathapucchakañca ovādūpasaṅkamanañca. Taṁ atikkāmentiyā pācittiyaṁ.</span><br />
</p>
<p id="pli-tv-bi-pmc129p0">
<span class="pali m-text">Pācittiya 60. Pasākhejātasikkhāpadaṁ</span><br />
</p>
<p id="pli-tv-bi-pmc129p1">
<span class="pali m-text">Yā pana bhikkhunī pasākhe jātaṁ gaṇḍaṁ vā rudhitaṁ vā anapaloketvā saṅghaṁ vā gaṇaṁ vā purisena saddhiṁ ekenekā bhedāpeyya vā phālāpeyya vā dhovāpeyya vā ālimpāpeyya vā bandhāpeyya vā mocāpeyya vā, pācittiyaṁ.</span><br />
</p>
<p id="pli-tv-bi-pmc129p2">
<span class="pali m-text">Ārāmavaggo chaṭṭho.</span><br />
</p>
<p id="pli-tv-bi-pmc130p0p1">
<span class="pali m-text">Gabbhinivaggo</span><br />
</p>
<p id="pli-tv-bi-pmc130p0p2">
<span class="pali m-text">Pācittiya 61. Gabbhinīsikkhāpadaṁ</span><br />
</p>
<p id="pli-tv-bi-pmc130p1">
<span class="pali m-text">Yā pana bhikkhunī gabbhiniṁ vuṭṭhāpeyya, pācittiyaṁ.</span><br />
</p>
<p id="pli-tv-bi-pmc131p0">
<span class="pali m-text">Pācittiya 62. Pāyantīsikkhāpadaṁ</span><br />
</p>
<p id="pli-tv-bi-pmc131p1">
<span class="pali m-text">Yā pana bhikkhunī pāyantiṁ vuṭṭhāpeyya, pācittiyaṁ.</span><br />
</p>
<p id="pli-tv-bi-pmc132p0">
<span class="pali m-text">Pācittiya 63. Paṭhamasikkhamānasikkhāpadaṁ</span><br />
</p>
<p id="pli-tv-bi-pmc132p1">
<span class="pali m-text">Yā pana bhikkhunī dve vassāni chasu dhammesu asikkhitasikkhaṁ sikkhamānaṁ vuṭṭhāpeyya, pācittiyaṁ.</span><br />
</p>
<p id="pli-tv-bi-pmc133p0">
<span class="pali m-text">Pācittiya 64. Dutiyasikkhamānasikkhāpadaṁ</span><br />
</p>
<p id="pli-tv-bi-pmc133p1">
<span class="pali m-text">Yā pana bhikkhunī dve vassāni chasu dhammesu sikkhitasikkhaṁ sikkhamānaṁ saṅghena asammataṁ vuṭṭhāpeyya, pācittiyaṁ.</span><br />
</p>
<p id="pli-tv-bi-pmc134p0">
<span class="pali m-text">Pācittiya 65. Paṭhamagihigatasikkhāpadaṁ</span><br />
</p>
<p id="pli-tv-bi-pmc134p1">
<span class="pali m-text">Yā pana bhikkhunī ūnadvādasavassaṁ gihigataṁ vuṭṭhāpeyya, pācittiyaṁ.</span><br />
</p>
<p id="pli-tv-bi-pmc135p0">
<span class="pali m-text">Pācittiya 66. Dutiyagihigatasikkhāpadaṁ</span><br />
</p>
<p id="pli-tv-bi-pmc135p1">
<span class="pali m-text">Yā pana bhikkhunī paripuṇṇadvādasavassaṁ gihigataṁ dve vassāni chasu dhammesu asikkhitasikkhaṁ vuṭṭhāpeyya, pācittiyaṁ.</span><br />
</p>
<p id="pli-tv-bi-pmc136p0">
<span class="pali m-text">Pācittiya 67. Tatiyagihigatasikkhāpadaṁ</span><br />
</p>
<p id="pli-tv-bi-pmc136p1">
<span class="pali m-text">Yā pana bhikkhunī paripuṇṇadvādasavassaṁ gihigataṁ dve vassāni chasu dhammesu sikkhitasikkhaṁ saṅghena asammataṁ vuṭṭhāpeyya, pācittiyaṁ.</span><br />
</p>
<p id="pli-tv-bi-pmc137p0">
<span class="pali m-text">Pācittiya 68. Paṭhamasahajīvinīsikkhāpadaṁ</span><br />
</p>
<p id="pli-tv-bi-pmc137p1">
<span class="pali m-text">Yā pana bhikkhunī sahajīviniṁ vuṭṭhāpetvā dve vassāni neva anuggaṇheyya na anuggaṇhāpeyya, pācittiyaṁ.</span><br />
</p>
<p id="pli-tv-bi-pmc138p0">
<span class="pali m-text">Pācittiya 69. Pavattinīnānubandhanasikkhāpadaṁ</span><br />
</p>
<p id="pli-tv-bi-pmc138p1">
<span class="pali m-text">Yā pana bhikkhunī vuṭṭhāpitaṁ pavattiniṁ dve vassāni nānubandheyya, pācittiyaṁ.</span><br />
</p>
<p id="pli-tv-bi-pmc139p0">
<span class="pali m-text">Pācittiya 70. Dutiyasahajīvinīsikkhāpadaṁ</span><br />
</p>
<p id="pli-tv-bi-pmc139p1">
<span class="pali m-text">Yā pana bhikkhunī sahajīviniṁ vuṭṭhāpetvā neva vūpakāseyya na vūpakāsāpeyya antamaso chappañcayojanānipi, pācittiyaṁ.</span><br />
</p>
<p id="pli-tv-bi-pmc139p2">
<span class="pali m-text">Gabbhinivaggo sattamo.</span><br />
</p>
<p id="pli-tv-bi-pmc140p0p1">
<span class="pali m-text">Kumāribhūtavaggo</span><br />
</p>
<p id="pli-tv-bi-pmc140p0p2">
<span class="pali m-text">Pācittiya 71. Paṭhamakumāribhūtasikkhāpadaṁ</span><br />
</p>
<p id="pli-tv-bi-pmc140p1">
<span class="pali m-text">Yā pana bhikkhunī ūnavīsativassaṁ kumāribhūtaṁ vuṭṭhāpeyya, pācittiyaṁ.</span><br />
</p>
<p id="pli-tv-bi-pmc141p0">
<span class="pali m-text">Pācittiya 72. Dutiyakumāribhūtasikkhāpadaṁ</span><br />
</p>
<p id="pli-tv-bi-pmc141p1">
<span class="pali m-text">Yā pana bhikkhunī paripuṇṇavīsativassaṁ kumāribhūtaṁ dve vassāni chasu dhammesu asikkhitasikkhaṁ vuṭṭhāpeyya, pācittiyaṁ.</span><br />
</p>
<p id="pli-tv-bi-pmc142p0">
<span class="pali m-text">Pācittiya 73. Tatiyakumāribhūtasikkhāpadaṁ</span><br />
</p>
<p id="pli-tv-bi-pmc142p1">
<span class="pali m-text">Yā pana bhikkhunī paripuṇṇavīsativassaṁ kumāribhūtaṁ dve vassāni chasu dhammesu sikkhitasikkhaṁ saṅghena asammataṁ vuṭṭhāpeyya, pācittiyaṁ.</span><br />
</p>
<p id="pli-tv-bi-pmc143p0">
<span class="pali m-text">Pācittiya 74. Ūnadvādasavassasikkhāpadaṁ</span><br />
</p>
<p id="pli-tv-bi-pmc143p1">
<span class="pali m-text">Yā pana bhikkhunī ūnadvādasavassā vuṭṭhāpeyya, pācittiyaṁ.</span><br />
</p>
<p id="pli-tv-bi-pmc144p0">
<span class="pali m-text">Pācittiya 75. Paripuṇṇadvādasavassasikkhāpadaṁ</span><br />
</p>
<p id="pli-tv-bi-pmc144p1">
<span class="pali m-text">Yā pana bhikkhunī paripuṇṇadvādasavassā saṅghena asammatā vuṭṭhāpeyya, pācittiyaṁ.</span><br />
</p>
<p id="pli-tv-bi-pmc145p0">
<span class="pali m-text">Pācittiya 76. Khiyyanadhammasikkhāpadaṁ</span><br />
</p>
<p id="pli-tv-bi-pmc145p1">
<span class="pali m-text">Yā pana bhikkhunī, “alaṁ tāva te, ayye, vuṭṭhāpitenā”ti vuccamānā, “sādhū”ti paṭissuṇitvā sā pacchā khiyyanadhammaṁ āpajjeyya, pācittiyaṁ.</span><br />
</p>
<p id="pli-tv-bi-pmc146p0">
<span class="pali m-text">Pācittiya 77. Paṭhamasikkhamānanavuṭṭhāpanasikkhāpadaṁ</span><br />
</p>
<p id="pli-tv-bi-pmc146p1">
<span class="pali m-text">Yā pana bhikkhunī sikkhamānaṁ, “sace me tvaṁ, ayye, cīvaraṁ dassasi, evāhaṁ taṁ vuṭṭhāpessāmī”ti vatvā sā pacchā anantarāyikinī neva vuṭṭhāpeyya, na vuṭṭhāpanāya ussukkaṁ kareyya, pācittiyaṁ.</span><br />
</p>
<p id="pli-tv-bi-pmc147p0">
<span class="pali m-text">Pācittiya 78. Dutiyasikkhamānanavuṭṭhāpanasikkhāpadaṁ</span><br />
</p>
<p id="pli-tv-bi-pmc147p1">
<span class="pali m-text">Yā pana bhikkhunī sikkhamānaṁ, “sace maṁ tvaṁ, ayye, dve vassāni anubandhissasi, evāhaṁ taṁ vuṭṭhāpessāmī”ti vatvā sā pacchā anantarāyikinī neva vuṭṭhāpeyya, na vuṭṭhāpanāya ussukkaṁ kareyya, pācittiyaṁ.</span><br />
</p>
<p id="pli-tv-bi-pmc148p0">
<span class="pali m-text">Pācittiya 79. Sokāvāsasikkhāpadaṁ</span><br />
</p>
<p id="pli-tv-bi-pmc148p1">
<span class="pali m-text">Yā pana bhikkhunī purisasaṁsaṭṭhaṁ kumārakasaṁsaṭṭhaṁ caṇḍiṁ sokāvāsaṁ sikkhamānaṁ vuṭṭhāpeyya, pācittiyaṁ.</span><br />
</p>
<p id="pli-tv-bi-pmc149p0">
<span class="pali m-text">Pācittiya 80. Ananuññātasikkhāpadaṁ</span><br />
</p>
<p id="pli-tv-bi-pmc149p1">
<span class="pali m-text">Yā pana bhikkhunī mātāpitūhi vā sāmikena vā ananuññātaṁ sikkhamānaṁ vuṭṭhāpeyya, pācittiyaṁ.</span><br />
</p>
<p id="pli-tv-bi-pmc150p0">
<span class="pali m-text">Pācittiya 81. Pārivāsikasikkhāpadaṁ</span><br />
</p>
<p id="pli-tv-bi-pmc150p1">
<span class="pali m-text">Yā pana bhikkhunī pārivāsikachandadānena sikkhamānaṁ vuṭṭhāpeyya, pācittiyaṁ.</span><br />
</p>
<p id="pli-tv-bi-pmc151p0">
<span class="pali m-text">Pācittiya 82. Anuvassasikkhāpadaṁ</span><br />
</p>
<p id="pli-tv-bi-pmc151p1">
<span class="pali m-text">Yā pana bhikkhunī anuvassaṁ vuṭṭhāpeyya, pācittiyaṁ.</span><br />
</p>
<p id="pli-tv-bi-pmc152p0">
<span class="pali m-text">Pācittiya 83. Ekavassasikkhāpadaṁ</span><br />
</p>
<p id="pli-tv-bi-pmc152p1">
<span class="pali m-text">Yā pana bhikkhunī ekaṁ vassaṁ dve vuṭṭhāpeyya, pācittiyaṁ.</span><br />
</p>
<p id="pli-tv-bi-pmc152p2">
<span class="pali m-text">Kumāribhūtavaggo aṭṭhamo.</span><br />
</p>
<p id="pli-tv-bi-pmc153p0p1">
<span class="pali m-text">Chattupāhanavaggo</span><br />
</p>
<p id="pli-tv-bi-pmc153p0p2">
<span class="pali m-text">Pācittiya 84. Chattupāhanasikkhāpadaṁ</span><br />
</p>
<p id="pli-tv-bi-pmc153p1">
<span class="pali m-text">Yā pana bhikkhunī agilānā chattupāhanaṁ dhāreyya, pācittiyaṁ.</span><br />
</p>
<p id="pli-tv-bi-pmc154p0">
<span class="pali m-text">Pācittiya 85. Yānasikkhāpadaṁ</span><br />
</p>
<p id="pli-tv-bi-pmc154p1">
<span class="pali m-text">Yā pana bhikkhunī agilānā yānena yāyeyya, pācittiyaṁ.</span><br />
</p>
<p id="pli-tv-bi-pmc155p0">
<span class="pali m-text">Pācittiya 86. Saṅghāṇisikkhāpadaṁ</span><br />
</p>
<p id="pli-tv-bi-pmc155p1">
<span class="pali m-text">Yā pana bhikkhunī saṅghāṇiṁ dhāreyya, pācittiyaṁ.</span><br />
</p>
<p id="pli-tv-bi-pmc156p0">
<span class="pali m-text">Pācittiya 87. Itthālaṅkārasikkhāpadaṁ</span><br />
</p>
<p id="pli-tv-bi-pmc156p1">
<span class="pali m-text">Yā pana bhikkhunī itthālaṅkāraṁ dhāreyya, pācittiyaṁ.</span><br />
</p>
<p id="pli-tv-bi-pmc157p0">
<span class="pali m-text">Pācittiya 88. Gandhavaṇṇakasikkhāpadaṁ</span><br />
</p>
<p id="pli-tv-bi-pmc157p1">
<span class="pali m-text">Yā pana bhikkhunī gandhavaṇṇakena nahāyeyya, pācittiyaṁ.</span><br />
</p>
<p id="pli-tv-bi-pmc158p0">
<span class="pali m-text">Pācittiya 89. Vāsitakasikkhāpadaṁ</span><br />
</p>
<p id="pli-tv-bi-pmc158p1">
<span class="pali m-text">Yā pana bhikkhunī vāsitakena piññākena nahāyeyya, pācittiyaṁ.</span><br />
</p>
<p id="pli-tv-bi-pmc159p0">
<span class="pali m-text">Pācittiya 90. Bhikkhuniummaddāpanasikkhāpadaṁ</span><br />
</p>
<p id="pli-tv-bi-pmc159p1">
<span class="pali m-text">Yā pana bhikkhunī bhikkhuniyā ummaddāpeyya vā parimaddāpeyya vā, pācittiyaṁ.</span><br />
</p>
<p id="pli-tv-bi-pmc160p0">
<span class="pali m-text">Pācittiya 91. Sikkhamānaummaddāpanasikkhāpadaṁ</span><br />
</p>
<p id="pli-tv-bi-pmc160p1">
<span class="pali m-text">Yā pana bhikkhunī sikkhamānāya ummaddāpeyya vā parimaddāpeyya vā, pācittiyaṁ.</span><br />
</p>
<p id="pli-tv-bi-pmc161p0">
<span class="pali m-text">Pācittiya 92. Sāmaṇerīummaddāpanasikkhāpadaṁ</span><br />
</p>
<p id="pli-tv-bi-pmc161p1">
<span class="pali m-text">Yā pana bhikkhunī sāmaṇeriyā ummaddāpeyya vā parimaddāpeyya vā, pācittiyaṁ.</span><br />
</p>
<p id="pli-tv-bi-pmc162p0">
<span class="pali m-text">Pācittiya 93. Gihiniummaddāpanasikkhāpadaṁ</span><br />
</p>
<p id="pli-tv-bi-pmc162p1">
<span class="pali m-text">Yā pana bhikkhunī gihiniyā ummaddāpeyya vā parimaddāpeyya vā, pācittiyaṁ.</span><br />
</p>
<p id="pli-tv-bi-pmc163p0">
<span class="pali m-text">Pācittiya 94. Anāpucchāsikkhāpadaṁ</span><br />
</p>
<p id="pli-tv-bi-pmc163p1">
<span class="pali m-text">Yā pana bhikkhunī bhikkhussa purato anāpucchā āsane nisīdeyya, pācittiyaṁ.</span><br />
</p>
<p id="pli-tv-bi-pmc164p0">
<span class="pali m-text">Pācittiya 95. Pañhāpucchanasikkhāpadaṁ</span><br />
</p>
<p id="pli-tv-bi-pmc164p1">
<span class="pali m-text">Yā pana bhikkhunī anokāsakataṁ bhikkhuṁ pañhaṁ puccheyya, pācittiyaṁ.</span><br />
</p>
<p id="pli-tv-bi-pmc165p0">
<span class="pali m-text">Pācittiya 96. Asaṅkaccikasikkhāpadaṁ</span><br />
</p>
<p id="pli-tv-bi-pmc165p1">
<span class="pali m-text">Yā pana bhikkhunī asaṅkaccikā gāmaṁ paviseyya, pācittiyaṁ.</span><br />
</p>
<p id="pli-tv-bi-pmc165p2">
<span class="pali m-text">Chattupāhanavaggo navamo.</span><br />
</p>
<p id="pli-tv-bi-pmc166p0p1">
<span class="pali m-text">Musāvādavaggo</span><br />
</p>
<p id="pli-tv-bi-pmc166p0p2">
<span class="pali m-text">Pācittiya 97. Musāvādasikkhāpadaṁ</span><br />
</p>
<p id="pli-tv-bi-pmc166p1">
<span class="pali m-text">Sampajānamusāvāde pācittiyaṁ.</span><br />
</p>
<p id="pli-tv-bi-pmc167p0">
<span class="pali m-text">Pācittiya 98. Omasavādasikkhāpadaṁ</span><br />
</p>
<p id="pli-tv-bi-pmc167p1">
<span class="pali m-text">Omasavāde pācittiyaṁ.</span><br />
</p>
<p id="pli-tv-bi-pmc168p0">
<span class="pali m-text">Pācittiya 99. Pesuññasikkhāpadaṁ</span><br />
</p>
<p id="pli-tv-bi-pmc168p1">
<span class="pali m-text">Bhikkhunipesuññe pācittiyaṁ.</span><br />
</p>
<p id="pli-tv-bi-pmc169p0">
<span class="pali m-text">Pācittiya 100. Padasodhammasikkhāpadaṁ</span><br />
</p>
<p id="pli-tv-bi-pmc169p1">
<span class="pali m-text">Yā pana bhikkhunī anupasampannaṁ padaso dhammaṁ vāceyya, pācittiyaṁ.</span><br />
</p>
<p id="pli-tv-bi-pmc170p0">
<span class="pali m-text">Pācittiya 101. Paṭhamasahaseyyasikkhāpadaṁ</span><br />
</p>
<p id="pli-tv-bi-pmc170p1">
<span class="pali m-text">Yā pana bhikkhunī anupasampannāya uttaridirattatirattaṁ sahaseyyaṁ kappeyya, pācittiyaṁ.</span><br />
</p>
<p id="pli-tv-bi-pmc171p0">
<span class="pali m-text">Pācittiya 102. Dutiyasahaseyyasikkhāpadaṁ</span><br />
</p>
<p id="pli-tv-bi-pmc171p1">
<span class="pali m-text">Yā pana bhikkhunī purisena sahaseyyaṁ kappeyya, pācittiyaṁ.</span><br />
</p>
<p id="pli-tv-bi-pmc172p0">
<span class="pali m-text">Pācittiya 103. Dhammadesanāsikkhāpadaṁ</span><br />
</p>
<p id="pli-tv-bi-pmc172p1">
<span class="pali m-text">Yā pana bhikkhunī purisassa uttarichappañcavācāhi dhammaṁ deseyya aññatra viññunā itthiviggahena, pācittiyaṁ.</span><br />
</p>
<p id="pli-tv-bi-pmc173p0">
<span class="pali m-text">Pācittiya 104. Bhūtārocanasikkhāpadaṁ</span><br />
</p>
<p id="pli-tv-bi-pmc173p1">
<span class="pali m-text">Yā pana bhikkhunī anupasampannāya uttarimanussadhammaṁ āroceyya, bhūtasmiṁ pācittiyaṁ.</span><br />
</p>
<p id="pli-tv-bi-pmc174p0">
<span class="pali m-text">Pācittiya 105. Duṭṭhullārocanasikkhāpadaṁ</span><br />
</p>
<p id="pli-tv-bi-pmc174p1">
<span class="pali m-text">Yā pana bhikkhunī bhikkhuniyā duṭṭhullaṁ āpattiṁ anupasampannāya āroceyya aññatra bhikkhunisammutiyā, pācittiyaṁ.</span><br />
</p>
<p id="pli-tv-bi-pmc175p0">
<span class="pali m-text">Pācittiya 106. Pathavīkhaṇanasikkhāpadaṁ</span><br />
</p>
<p id="pli-tv-bi-pmc175p1">
<span class="pali m-text">Yā pana bhikkhunī pathaviṁ khaṇeyya vā khaṇāpeyya vā, pācittiyaṁ.</span><br />
</p>
<p id="pli-tv-bi-pmc175p2">
<span class="pali m-text">Musāvādavaggo dasamo.</span><br />
</p>
<p id="pli-tv-bi-pmc176p0p1">
<span class="pali m-text">Bhūtagāmavaggo</span><br />
</p>
<p id="pli-tv-bi-pmc176p0p2">
<span class="pali m-text">Pācittiya 107. Bhūtagāmasikkhāpadaṁ</span><br />
</p>
<p id="pli-tv-bi-pmc176p1">
<span class="pali m-text">Bhūtagāmapātabyatāya pācittiyaṁ.</span><br />
</p>
<p id="pli-tv-bi-pmc177p0">
<span class="pali m-text">Pācittiya 108. Aññavādakasikkhāpadaṁ</span><br />
</p>
<p id="pli-tv-bi-pmc177p1">
<span class="pali m-text">Aññavādake, vihesake pācittiyaṁ.</span><br />
</p>
<p id="pli-tv-bi-pmc178p0">
<span class="pali m-text">Pācittiya 109. Ujjhāpanakasikkhāpadaṁ</span><br />
</p>
<p id="pli-tv-bi-pmc178p1">
<span class="pali m-text">Ujjhāpanake, khiyyanake pācittiyaṁ.</span><br />
</p>
<p id="pli-tv-bi-pmc179p0">
<span class="pali m-text">Pācittiya 110. Paṭhamasenāsanasikkhāpadaṁ</span><br />
</p>
<p id="pli-tv-bi-pmc179p1">
<span class="pali m-text">Yā pana bhikkhunī saṅghikaṁ mañcaṁ vā pīṭhaṁ vā bhisiṁ vā kocchaṁ vā ajjhokāse santharitvā vā santharāpetvā vā taṁ pakkamantī neva uddhareyya, na uddharāpeyya, anāpucchaṁ vā gaccheyya, pācittiyaṁ.</span><br />
</p>
<p id="pli-tv-bi-pmc180p0">
<span class="pali m-text">Pācittiya 111. Dutiyasenāsanasikkhāpadaṁ</span><br />
</p>
<p id="pli-tv-bi-pmc180p1">
<span class="pali m-text">Yā pana bhikkhunī saṅghike vihāre seyyaṁ santharitvā vā santharāpetvā vā taṁ pakkamantī neva uddhareyya, na uddharāpeyya, anāpucchaṁ vā gaccheyya, pācittiyaṁ.</span><br />
</p>
<p id="pli-tv-bi-pmc181p0">
<span class="pali m-text">Pācittiya 112. Anupakhajjasikkhāpadaṁ</span><br />
</p>
<p id="pli-tv-bi-pmc181p1">
<span class="pali m-text">Yā pana bhikkhunī saṅghike vihāre jānaṁ pubbupagataṁ bhikkhuniṁ anupakhajja seyyaṁ kappeyya, “yassā sambādho bhavissati, sā pakkamissatī”ti etadeva paccayaṁ karitvā anaññaṁ, pācittiyaṁ.</span><br />
</p>
<p id="pli-tv-bi-pmc182p0">
<span class="pali m-text">Pācittiya 113. Nikkaḍḍhanasikkhāpadaṁ</span><br />
</p>
<p id="pli-tv-bi-pmc182p1">
<span class="pali m-text">Yā pana bhikkhunī bhikkhuniṁ kupitā anattamanā saṅghikā vihārā nikkaḍḍheyya vā nikkaḍḍhāpeyya vā, pācittiyaṁ.</span><br />
</p>
<p id="pli-tv-bi-pmc183p0">
<span class="pali m-text">Pācittiya 114. Vehāsakuṭisikkhāpadaṁ</span><br />
</p>
<p id="pli-tv-bi-pmc183p1">
<span class="pali m-text">Yā pana bhikkhunī saṅghike vihāre uparivehāsakuṭiyā āhaccapādakaṁ mañcaṁ vā pīṭhaṁ vā abhinisīdeyya vā abhinipajjeyya vā, pācittiyaṁ.</span><br />
</p>
<p id="pli-tv-bi-pmc184p0">
<span class="pali m-text">Pācittiya 115. Mahallakavihārasikkhāpadaṁ</span><br />
</p>
<p id="pli-tv-bi-pmc184p1">
<span class="pali m-text">Mahallakaṁ pana bhikkhuniyā vihāraṁ kārayamānāya yāva dvārakosā aggaḷaṭṭhapanāya, ālokasandhiparikammāya dvatticchadanassa pariyāyaṁ appaharite ṭhitāya adhiṭṭhātabbaṁ.</span><br />
</p>
<p id="pli-tv-bi-pmc184p2">
<span class="pali m-text">Tato ce uttari appaharitepi ṭhitā adhiṭṭhaheyya, pācittiyaṁ.</span><br />
</p>
<p id="pli-tv-bi-pmc185p0">
<span class="pali m-text">Pācittiya 116. Sappāṇakasikkhāpadaṁ</span><br />
</p>
<p id="pli-tv-bi-pmc185p1">
<span class="pali m-text">Yā pana bhikkhunī jānaṁ sappāṇakaṁ udakaṁ tiṇaṁ vā mattikaṁ vā siñceyya vā siñcāpeyya vā, pācittiyaṁ.</span><br />
</p>
<p id="pli-tv-bi-pmc185p2">
<span class="pali m-text">Bhūtagāmavaggo ekādasamo.</span><br />
</p>
<p id="pli-tv-bi-pmc186p0p1">
<span class="pali m-text">Bhojanavaggo</span><br />
</p>
<p id="pli-tv-bi-pmc186p0p2">
<span class="pali m-text">Pācittiya 117. Āvasathapiṇḍasikkhāpadaṁ</span><br />
</p>
<p id="pli-tv-bi-pmc186p1">
<span class="pali m-text">Agilānāya bhikkhuniyā eko āvasathapiṇḍo bhuñjitabbo.</span><br />
</p>
<p id="pli-tv-bi-pmc186p2">
<span class="pali m-text">Tato ce uttari bhuñjeyya, pācittiyaṁ.</span><br />
</p>
<p id="pli-tv-bi-pmc187p0">
<span class="pali m-text">Pācittiya 118. Gaṇabhojanasikkhāpadaṁ</span><br />
</p>
<p id="pli-tv-bi-pmc187p1">
<span class="pali m-text">Gaṇabhojane aññatra samayā pācittiyaṁ.</span><br />
</p>
<p id="pli-tv-bi-pmc187p2">
<span class="pali m-text">Tatthāyaṁ samayo, gilānasamayo, cīvaradānasamayo , cīvarakārasamayo, addhānagamanasamayo, nāvābhiruhanasamayo, mahāsamayo, samaṇabhattasamayo, ayaṁ tattha samayo.</span><br />
</p>
<p id="pli-tv-bi-pmc188p0">
<span class="pali m-text">Pācittiya 119. Kāṇamātusikkhāpadaṁ</span><br />
</p>
<p id="pli-tv-bi-pmc188p1">
<span class="pali m-text">Bhikkhuniṁ paneva kulaṁ upagataṁ pūvehi vā manthehi vā abhihaṭṭhuṁ pavāreyya, ākaṅkhamānāya bhikkhuniyā dvattipattapūrā paṭiggahetabbā.</span><br />
</p>
<p id="pli-tv-bi-pmc188p2">
<span class="pali m-text">Tato ce uttari paṭiggaṇheyya, pācittiyaṁ.</span><br />
</p>
<p id="pli-tv-bi-pmc188p3">
<span class="pali m-text">Dvattipattapūre paṭiggahetvā tato nīharitvā bhikkhunīhi saddhiṁ saṁvibhajitabbaṁ, ayaṁ tattha sāmīci.</span><br />
</p>
<p id="pli-tv-bi-pmc189p0">
<span class="pali m-text">Pācittiya 120. Vikālabhojanasikkhāpadaṁ</span><br />
</p>
<p id="pli-tv-bi-pmc189p1">
<span class="pali m-text">Yā pana bhikkhunī vikāle khādanīyaṁ vā bhojanīyaṁ vā khādeyya vā bhuñjeyya vā, pācittiyaṁ.</span><br />
</p>
<p id="pli-tv-bi-pmc190p0">
<span class="pali m-text">Pācittiya 121. Sannidhikārakasikkhāpadaṁ</span><br />
</p>
<p id="pli-tv-bi-pmc190p1">
<span class="pali m-text">Yā pana bhikkhunī sannidhikārakaṁ khādanīyaṁ vā bhojanīyaṁ vā khādeyya vā bhuñjeyya vā, pācittiyaṁ.</span><br />
</p>
<p id="pli-tv-bi-pmc191p0">
<span class="pali m-text">Pācittiya 122. Dantaponasikkhāpadaṁ</span><br />
</p>
<p id="pli-tv-bi-pmc191p1">
<span class="pali m-text">Yā pana bhikkhunī adinnaṁ mukhadvāraṁ āhāraṁ āhareyya aññatra udakadantaponā, pācittiyaṁ.</span><br />
</p>
<p id="pli-tv-bi-pmc192p0">
<span class="pali m-text">Pācittiya 123. Uyyojanasikkhāpadaṁ</span><br />
</p>
<p id="pli-tv-bi-pmc192p1">
<span class="pali m-text">Yā pana bhikkhunī bhikkhuniṁ, “ehāyye, gāmaṁ vā nigamaṁ vā piṇḍāya pavisissāmā”ti tassā dāpetvā vā adāpetvā vā uyyojeyya, “gacchāyye, na me tayā saddhiṁ kathā vā nisajjā vā phāsu hoti, ekikāya me kathā vā nisajjā vā phāsu hotī”ti etadeva paccayaṁ karitvā anaññaṁ, pācittiyaṁ.</span><br />
</p>
<p id="pli-tv-bi-pmc193p0">
<span class="pali m-text">Pācittiya 124. Sabhojanasikkhāpadaṁ</span><br />
</p>
<p id="pli-tv-bi-pmc193p1">
<span class="pali m-text">Yā pana bhikkhunī sabhojane kule anupakhajja nisajjaṁ kappeyya, pācittiyaṁ.</span><br />
</p>
<p id="pli-tv-bi-pmc194p0">
<span class="pali m-text">Pācittiya 125. Rahopaṭicchannasikkhāpadaṁ</span><br />
</p>
<p id="pli-tv-bi-pmc194p1">
<span class="pali m-text">Yā pana bhikkhunī purisena saddhiṁ raho paṭicchanne āsane nisajjaṁ kappeyya, pācittiyaṁ.</span><br />
</p>
<p id="pli-tv-bi-pmc195p0">
<span class="pali m-text">Pācittiya 126. Rahonisajjasikkhāpadaṁ</span><br />
</p>
<p id="pli-tv-bi-pmc195p1">
<span class="pali m-text">Yā pana bhikkhunī purisena saddhiṁ ekenekā raho nisajjaṁ kappeyya, pācittiyaṁ.</span><br />
</p>
<p id="pli-tv-bi-pmc195p2">
<span class="pali m-text">Bhojanavaggo dvādasamo.</span><br />
</p>
<p id="pli-tv-bi-pmc196p0p1">
<span class="pali m-text">Cārittavaggo</span><br />
</p>
<p id="pli-tv-bi-pmc196p0p2">
<span class="pali m-text">Pācittiya 127. Cārittasikkhāpadaṁ</span><br />
</p>
<p id="pli-tv-bi-pmc196p1">
<span class="pali m-text">Yā pana bhikkhunī nimantitā sabhattā samānā santiṁ bhikkhuniṁ anāpucchā purebhattaṁ vā pacchābhattaṁ vā kulesu cārittaṁ āpajjeyya aññatra samayā, pācittiyaṁ.</span><br />
</p>
<p id="pli-tv-bi-pmc196p2">
<span class="pali m-text">Tatthāyaṁ samayo, cīvaradānasamayo, cīvarakārasamayo, ayaṁ tattha samayo.</span><br />
</p>
<p id="pli-tv-bi-pmc197p0">
<span class="pali m-text">Pācittiya 128. Mahānāmasikkhāpadaṁ</span><br />
</p>
<p id="pli-tv-bi-pmc197p1">
<span class="pali m-text">Agilānāya bhikkhuniyā catumāsappaccayapavāraṇā sāditabbā aññatra punapavāraṇāya, aññatra niccapavāraṇāya. Tato ce uttari sādiyeyya, pācittiyaṁ.</span><br />
</p>
<p id="pli-tv-bi-pmc198p0">
<span class="pali m-text">Pācittiya 129. Uyyuttasenāsikkhāpadaṁ</span><br />
</p>
<p id="pli-tv-bi-pmc198p1">
<span class="pali m-text">Yā pana bhikkhunī uyyuttaṁ senaṁ dassanāya gaccheyya aññatra tathārūpappaccayā, pācittiyaṁ.</span><br />
</p>
<p id="pli-tv-bi-pmc199p0">
<span class="pali m-text">Pācittiya 130. Senāvāsasikkhāpadaṁ</span><br />
</p>
<p id="pli-tv-bi-pmc199p1">
<span class="pali m-text">Siyā ca tassā bhikkhuniyā kocideva paccayo senaṁ gamanāya, dirattatirattaṁ tāya bhikkhuniyā senāya vasitabbaṁ. Tato ce uttari vaseyya, pācittiyaṁ.</span><br />
</p>
<p id="pli-tv-bi-pmc200p0">
<span class="pali m-text">Pācittiya 131. Uyyodhikasikkhāpadaṁ</span><br />
</p>
<p id="pli-tv-bi-pmc200p1">
<span class="pali m-text">Dirattatirattaṁ ce bhikkhunī senāya vasamānā uyyodhikaṁ vā balaggaṁ vā senābyūhaṁ vā anīkadassanaṁ vā gaccheyya, pācittiyaṁ.</span><br />
</p>
<p id="pli-tv-bi-pmc201p0">
<span class="pali m-text">Pācittiya 132. Surāpānasikkhāpadaṁ</span><br />
</p>
<p id="pli-tv-bi-pmc201p1">
<span class="pali m-text">Surāmerayapāne pācittiyaṁ.</span><br />
</p>
<p id="pli-tv-bi-pmc202p0">
<span class="pali m-text">Pācittiya 133. Aṅgulipatodakasikkhāpadaṁ</span><br />
</p>
<p id="pli-tv-bi-pmc202p1">
<span class="pali m-text">Aṅgulipatodake pācittiyaṁ.</span><br />
</p>
<p id="pli-tv-bi-pmc203p0">
<span class="pali m-text">Pācittiya 134. Hasadhammasikkhāpadaṁ</span><br />
</p>
<p id="pli-tv-bi-pmc203p1">
<span class="pali m-text">Udake hasadhamme pācittiyaṁ.</span><br />
</p>
<p id="pli-tv-bi-pmc204p0">
<span class="pali m-text">Pācittiya 135. Anādariyasikkhāpadaṁ</span><br />
</p>
<p id="pli-tv-bi-pmc204p1">
<span class="pali m-text">Anādariye pācittiyaṁ.</span><br />
</p>
<p id="pli-tv-bi-pmc205p0">
<span class="pali m-text">Pācittiya 136. Bhiṁsāpanasikkhāpadaṁ</span><br />
</p>
<p id="pli-tv-bi-pmc205p1">
<span class="pali m-text">Yā pana bhikkhunī bhikkhuniṁ bhiṁsāpeyya, pācittiyaṁ.</span><br />
</p>
<p id="pli-tv-bi-pmc205p2">
<span class="pali m-text">Cārittavaggo terasamo.</span><br />
</p>
<p id="pli-tv-bi-pmc206p0p1">
<span class="pali m-text">Jotivaggo</span><br />
</p>
<p id="pli-tv-bi-pmc206p0p2">
<span class="pali m-text">Pācittiya 137. Jotisikkhāpadaṁ</span><br />
</p>
<p id="pli-tv-bi-pmc206p1">
<span class="pali m-text">Yā pana bhikkhunī agilānā visibbanāpekkhā jotiṁ samādaheyya vā samādahāpeyya vā aññatra tathārūpappaccayā, pācittiyaṁ.</span><br />
</p>
<p id="pli-tv-bi-pmc207p0">
<span class="pali m-text">Pācittiya 138. Nahānasikkhāpadaṁ</span><br />
</p>
<p id="pli-tv-bi-pmc207p1">
<span class="pali m-text">Yā pana bhikkhunī orenaddhamāsaṁ nahāyeyya aññatra samayā, pācittiyaṁ.</span><br />
</p>
<p id="pli-tv-bi-pmc207p2">
<span class="pali m-text">Tatthāyaṁ samayo “diyaḍḍho māso seso gimhāna”nti “vassānassa paṭhamo māso” iccete aḍḍhateyyamāsā uṇhasamayo, pariḷāhasamayo, gilānasamayo, kammasamayo, addhānagamanasamayo, vātavuṭṭhisamayo, ayaṁ tattha samayo.</span><br />
</p>
<p id="pli-tv-bi-pmc208p0">
<span class="pali m-text">Pācittiya 139. Dubbaṇṇakaraṇasikkhāpadaṁ</span><br />
</p>
<p id="pli-tv-bi-pmc208p1">
<span class="pali m-text">Navaṁ pana bhikkhuniyā cīvaralābhāya tiṇṇaṁ dubbaṇṇakaraṇānaṁ aññataraṁ dubbaṇṇakaraṇaṁ ādātabbaṁ nīlaṁ vā kaddamaṁ vā kāḷasāmaṁ vā. Anādā ce bhikkhunī tiṇṇaṁ dubbaṇṇakaraṇānaṁ aññataraṁ dubbaṇṇakaraṇaṁ navaṁ cīvaraṁ paribhuñjeyya, pācittiyaṁ.</span><br />
</p>
<p id="pli-tv-bi-pmc209p0">
<span class="pali m-text">Pācittiya 140. Vikappanasikkhāpadaṁ</span><br />
</p>
<p id="pli-tv-bi-pmc209p1">
<span class="pali m-text">Yā pana bhikkhunī bhikkhussa vā bhikkhuniyā vā sikkhamānāya vā sāmaṇerassa vā sāmaṇeriyā vā sāmaṁ cīvaraṁ vikappetvā apaccuddhāraṇaṁ paribhuñjeyya, pācittiyaṁ.</span><br />
</p>
<p id="pli-tv-bi-pmc210p0">
<span class="pali m-text">Pācittiya 141. Apanidhāpanasikkhāpadaṁ</span><br />
</p>
<p id="pli-tv-bi-pmc210p1">
<span class="pali m-text">Yā pana bhikkhunī bhikkhuniyā pattaṁ vā cīvaraṁ vā nisīdanaṁ vā sūcigharaṁ vā kāyabandhanaṁ vā apanidheyya vā apanidhāpeyya vā antamaso hasāpekkhāpi, pācittiyaṁ.</span><br />
</p>
<p id="pli-tv-bi-pmc211p0">
<span class="pali m-text">Pācittiya 142. Sañciccasikkhāpadaṁ</span><br />
</p>
<p id="pli-tv-bi-pmc211p1">
<span class="pali m-text">Yā pana bhikkhunī sañcicca pāṇaṁ jīvitā voropeyya, pācittiyaṁ.</span><br />
</p>
<p id="pli-tv-bi-pmc212p0">
<span class="pali m-text">Pācittiya 143. Sappāṇakasikkhāpadaṁ</span><br />
</p>
<p id="pli-tv-bi-pmc212p1">
<span class="pali m-text">Yā pana bhikkhunī jānaṁ sappāṇakaṁ udakaṁ paribhuñjeyya, pācittiyaṁ.</span><br />
</p>
<p id="pli-tv-bi-pmc213p0">
<span class="pali m-text">Pācittiya 144. Ukkoṭanasikkhāpadaṁ</span><br />
</p>
<p id="pli-tv-bi-pmc213p1">
<span class="pali m-text">Yā pana bhikkhunī jānaṁ yathādhammaṁ nihatādhikaraṇaṁ punakammāya ukkoṭeyya, pācittiyaṁ.</span><br />
</p>
<p id="pli-tv-bi-pmc214p0">
<span class="pali m-text">Pācittiya 145. Theyyasatthasikkhāpadaṁ</span><br />
</p>
<p id="pli-tv-bi-pmc214p1">
<span class="pali m-text">Yā pana bhikkhunī jānaṁ theyyasatthena saddhiṁ saṁvidhāya ekaddhānamaggaṁ paṭipajjeyya antamaso gāmantarampi, pācittiyaṁ.</span><br />
</p>
<p id="pli-tv-bi-pmc215p0">
<span class="pali m-text">Pācittiya 146. Ariṭṭhasikkhāpadaṁ</span><br />
</p>
<p id="pli-tv-bi-pmc215p1">
<span class="pali m-text">Yā pana bhikkhunī evaṁ vadeyya:</span><br />
</p>
<p id="pli-tv-bi-pmc215p2">
<span class="pali m-text">“tathāhaṁ bhagavatā dhammaṁ desitaṁ ājānāmi, yathā yeme antarāyikā dhammā vuttā bhagavatā, te paṭisevato nālaṁ antarāyāyā”ti.</span><br />
</p>
<p id="pli-tv-bi-pmc215p3">
<span class="pali m-text">Sā bhikkhunī bhikkhunīhi evamassa vacanīyā:</span><br />
</p>
<p id="pli-tv-bi-pmc215p4">
<span class="pali m-text">“māyye evaṁ avaca, mā bhagavantaṁ abbhācikkhi, na hi sādhu bhagavato abbhakkhānaṁ, na hi bhagavā evaṁ vadeyya,</span><br />
</p>
<p id="pli-tv-bi-pmc215p5">
<span class="pali m-text">anekapariyāyenāyye antarāyikā dhammā antarāyikā vuttā bhagavatā, alañca pana te paṭisevato antarāyāyā”ti.</span><br />
</p>
<p id="pli-tv-bi-pmc215p6">
<span class="pali m-text">Evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṁ samanubhāsitabbā tassa paṭinissaggāya.</span><br />
</p>
<p id="pli-tv-bi-pmc215p7">
<span class="pali m-text">Yāvatatiyañce samanubhāsiyamānā taṁ paṭinissajjeyya, iccetaṁ kusalaṁ.</span><br />
</p>
<p id="pli-tv-bi-pmc215p8">
<span class="pali m-text">No ce paṭinissajjeyya, pācittiyaṁ.</span><br />
</p>
<p id="pli-tv-bi-pmc215p9">
<span class="pali m-text">Jotivaggo cuddasamo.</span><br />
</p>
<p id="pli-tv-bi-pmc216p0p1">
<span class="pali m-text">Diṭṭhivaggo</span><br />
</p>
<p id="pli-tv-bi-pmc216p0p2">
<span class="pali m-text">Pācittiya 147. Ukkhittasambhogasikkhāpadaṁ</span><br />
</p>
<p id="pli-tv-bi-pmc216p1">
<span class="pali m-text">Yā pana bhikkhunī jānaṁ tathāvādiniyā bhikkhuniyā akaṭānudhammāya taṁ diṭṭhiṁ appaṭinissaṭṭhāya saddhiṁ sambhuñjeyya vā, saṁvaseyya vā, saha vā seyyaṁ kappeyya, pācittiyaṁ.</span><br />
</p>
<p id="pli-tv-bi-pmc217p0">
<span class="pali m-text">Pācittiya 148. Kaṇṭakasikkhāpadaṁ</span><br />
</p>
<p id="pli-tv-bi-pmc217p1">
<span class="pali m-text">Samaṇuddesāpi ce evaṁ vadeyya:</span><br />
</p>
<p id="pli-tv-bi-pmc217p2">
<span class="pali m-text">“tathāhaṁ bhagavatā dhammaṁ desitaṁ ājānāmi, yathā yeme antarāyikā dhammā vuttā bhagavatā, te paṭisevato nālaṁ antarāyāyā”ti.</span><br />
</p>
<p id="pli-tv-bi-pmc217p3">
<span class="pali m-text">Sā samaṇuddesā bhikkhunīhi evamassa vacanīyā:</span><br />
</p>
<p id="pli-tv-bi-pmc217p4">
<span class="pali m-text">“māyye, samaṇuddese evaṁ avaca, mā bhagavantaṁ abbhācikkhi, na hi sādhu bhagavato abbhakkhānaṁ, na hi bhagavā evaṁ vadeyya,</span><br />
</p>
<p id="pli-tv-bi-pmc217p5">
<span class="pali m-text">anekapariyāyenāyye, samaṇuddese antarāyikā dhammā antarāyikā vuttā bhagavatā, alañca pana te paṭisevato antarāyāyā”ti.</span><br />
</p>
<p id="pli-tv-bi-pmc217p6">
<span class="pali m-text">Evañca sā samaṇuddesā bhikkhunīhi vuccamānā tatheva paggaṇheyya, sā samaṇuddesā bhikkhunīhi evamassa vacanīyā:</span><br />
</p>
<p id="pli-tv-bi-pmc217p7">
<span class="pali m-text">“ajjatagge te, ayye, samaṇuddese na ceva so bhagavā satthā apadisitabbo,</span><br />
</p>
<p id="pli-tv-bi-pmc217p8">
<span class="pali m-text">yampi caññā samaṇuddesā labhanti bhikkhunīhi saddhiṁ dirattatirattaṁ sahaseyyaṁ, sāpi te natthi,</span><br />
</p>
<p id="pli-tv-bi-pmc217p9">
<span class="pali m-text">cara pire, vinassā”ti.</span><br />
</p>
<p id="pli-tv-bi-pmc217p10">
<span class="pali m-text">Yā pana bhikkhunī jānaṁ tathānāsitaṁ samaṇuddesaṁ upalāpeyya vā, upaṭṭhāpeyya vā, sambhuñjeyya vā, saha vā seyyaṁ kappeyya, pācittiyaṁ.</span><br />
</p>
<p id="pli-tv-bi-pmc218p0">
<span class="pali m-text">Pācittiya 149. Sahadhammikasikkhāpadaṁ</span><br />
</p>
<p id="pli-tv-bi-pmc218p1">
<span class="pali m-text">Yā pana bhikkhunī bhikkhunīhi sahadhammikaṁ vuccamānā evaṁ vadeyya: “na tāvāhaṁ, ayye, etasmiṁ sikkhāpade sikkhissāmi, yāva na aññaṁ bhikkhuniṁ byattaṁ vinayadharaṁ paripucchāmī”ti, pācittiyaṁ.</span><br />
</p>
<p id="pli-tv-bi-pmc218p2">
<span class="pali m-text">Sikkhamānāya, bhikkhave, bhikkhuniyā aññātabbaṁ paripucchitabbaṁ paripañhitabbaṁ, ayaṁ tattha sāmīci.</span><br />
</p>
<p id="pli-tv-bi-pmc219p0">
<span class="pali m-text">Pācittiya 150. Vilekhanasikkhāpadaṁ</span><br />
</p>
<p id="pli-tv-bi-pmc219p1">
<span class="pali m-text">Yā pana bhikkhunī pātimokkhe uddissamāne evaṁ vadeyya: “kiṁ panimehi khuddānukhuddakehi sikkhāpadehi uddiṭṭhehi, yāvadeva kukkuccāya vihesāya vilekhāya saṁvattantī”ti, sikkhāpadavivaṇṇake pācittiyaṁ.</span><br />
</p>
<p id="pli-tv-bi-pmc220p0">
<span class="pali m-text">Pācittiya 151. Mohanasikkhāpadaṁ</span><br />
</p>
<p id="pli-tv-bi-pmc220p1">
<span class="pali m-text">Yā pana bhikkhunī anvaddhamāsaṁ pātimokkhe uddissamāne evaṁ vadeyya:</span><br />
</p>
<p id="pli-tv-bi-pmc220p2">
<span class="pali m-text">“idāneva kho ahaṁ, ayye, jānāmi ayampi kira dhammo suttāgato suttapariyāpanno anvaddhamāsaṁ uddesaṁ āgacchatī”ti,</span><br />
</p>
<p id="pli-tv-bi-pmc220p3">
<span class="pali m-text">tañce bhikkhuniṁ aññā bhikkhuniyo jāneyyuṁ nisinnapubbaṁ imāya bhikkhuniyā dvattikkhattuṁ pātimokkhe uddissamāne, ko pana vādo bhiyyo, na ca tassā bhikkhuniyā aññāṇakena mutti atthi, yañca tattha āpattiṁ āpannā, tañca yathādhammo kāretabbo, uttari cassā moho āropetabbo:</span><br />
</p>
<p id="pli-tv-bi-pmc220p4">
<span class="pali m-text">“tassā te, ayye, alābhā, tassā te dulladdhaṁ, yaṁ tvaṁ pātimokkhe uddissamāne na sādhukaṁ aṭṭhiṁ katvā manasi karosī”ti,</span><br />
</p>
<p id="pli-tv-bi-pmc220p5">
<span class="pali m-text">idaṁ tasmiṁ mohanake pācittiyaṁ.</span><br />
</p>
<p id="pli-tv-bi-pmc221p0">
<span class="pali m-text">Pācittiya 152. Pahārasikkhāpadaṁ</span><br />
</p>
<p id="pli-tv-bi-pmc221p1">
<span class="pali m-text">Yā pana bhikkhunī bhikkhuniyā kupitā anattamanā pahāraṁ dadeyya, pācittiyaṁ.</span><br />
</p>
<p id="pli-tv-bi-pmc222p0">
<span class="pali m-text">Pācittiya 153. Talasattikasikkhāpadaṁ</span><br />
</p>
<p id="pli-tv-bi-pmc222p1">
<span class="pali m-text">Yā pana bhikkhunī bhikkhuniyā kupitā anattamanā talasattikaṁ uggireyya, pācittiyaṁ.</span><br />
</p>
<p id="pli-tv-bi-pmc223p0">
<span class="pali m-text">Pācittiya 154. Amūlakasikkhāpadaṁ</span><br />
</p>
<p id="pli-tv-bi-pmc223p1">
<span class="pali m-text">Yā pana bhikkhunī bhikkhuniṁ amūlakena saṅghādisesena anuddhaṁseyya, pācittiyaṁ.</span><br />
</p>
<p id="pli-tv-bi-pmc224p0">
<span class="pali m-text">Pācittiya 155. Sañciccasikkhāpadaṁ</span><br />
</p>
<p id="pli-tv-bi-pmc224p1">
<span class="pali m-text">Yā pana bhikkhunī bhikkhuniyā sañcicca kukkuccaṁ upadaheyya, “itissā muhuttampi aphāsu bhavissatī”ti etadeva paccayaṁ karitvā anaññaṁ, pācittiyaṁ.</span><br />
</p>
<p id="pli-tv-bi-pmc225p0">
<span class="pali m-text">Pācittiya 156. Upassuti sikkhāpadaṁ</span><br />
</p>
<p id="pli-tv-bi-pmc225p1">
<span class="pali m-text">Yā pana bhikkhunī bhikkhunīnaṁ bhaṇḍanajātānaṁ kalahajātānaṁ vivādāpannānaṁ upassutiṁ tiṭṭheyya, “yaṁ imā bhaṇissanti, taṁ sossāmī”ti etadeva paccayaṁ karitvā anaññaṁ, pācittiyaṁ.</span><br />
</p>
<p id="pli-tv-bi-pmc225p2">
<span class="pali m-text">Diṭṭhivaggo pannarasamo.</span><br />
</p>
<p id="pli-tv-bi-pmc226p0p1">
<span class="pali m-text">Dhammikavaggo</span><br />
</p>
<p id="pli-tv-bi-pmc226p0p2">
<span class="pali m-text">Pācittiya 157. Kammappaṭibāhanasikkhāpadaṁ</span><br />
</p>
<p id="pli-tv-bi-pmc226p1">
<span class="pali m-text">Yā pana bhikkhunī dhammikānaṁ kammānaṁ chandaṁ datvā pacchā khīyanadhammaṁ āpajjeyya, pācittiyaṁ.</span><br />
</p>
<p id="pli-tv-bi-pmc227p0">
<span class="pali m-text">Pācittiya 158. Chandaṁadatvāgamanasikkhāpadaṁ</span><br />
</p>
<p id="pli-tv-bi-pmc227p1">
<span class="pali m-text">Yā pana bhikkhunī saṅghe vinicchayakathāya vattamānāya chandaṁ adatvā uṭṭhāyāsanā pakkameyya, pācittiyaṁ.</span><br />
</p>
<p id="pli-tv-bi-pmc228p0">
<span class="pali m-text">Pācittiya 159. Dubbalasikkhāpadaṁ</span><br />
</p>
<p id="pli-tv-bi-pmc228p1">
<span class="pali m-text">Yā pana bhikkhunī samaggena saṅghena cīvaraṁ datvā pacchā khīyanadhammaṁ āpajjeyya, “yathāsanthutaṁ bhikkhuniyo saṅghikaṁ lābhaṁ pariṇāmentī”ti, pācittiyaṁ.</span><br />
</p>
<p id="pli-tv-bi-pmc229p0">
<span class="pali m-text">Pācittiya 160. Pariṇāmanasikkhāpadaṁ</span><br />
</p>
<p id="pli-tv-bi-pmc229p1">
<span class="pali m-text">Yā pana bhikkhunī jānaṁ saṅghikaṁ lābhaṁ pariṇataṁ puggalassa pariṇāmeyya, pācittiyaṁ.</span><br />
</p>
<p id="pli-tv-bi-pmc230p0">
<span class="pali m-text">Pācittiya 161. Ratanasikkhāpadaṁ</span><br />
</p>
<p id="pli-tv-bi-pmc230p1">
<span class="pali m-text">Yā pana bhikkhunī ratanaṁ vā ratanasammataṁ vā aññatra ajjhārāmā vā ajjhāvasathā vā uggaṇheyya vā uggaṇhāpeyya vā, pācittiyaṁ.</span><br />
</p>
<p id="pli-tv-bi-pmc230p2">
<span class="pali m-text">Ratanaṁ vā pana bhikkhuniyā ratanasammataṁ vā ajjhārāme vā ajjhāvasathe vā uggahetvā vā uggahāpetvā vā nikkhipitabbaṁ, “yassa bhavissati, so harissatī”ti, ayaṁ tattha sāmīci.</span><br />
</p>
<p id="pli-tv-bi-pmc231p0">
<span class="pali m-text">Pācittiya 162. Sūcigharasikkhāpadaṁ</span><br />
</p>
<p id="pli-tv-bi-pmc231p1">
<span class="pali m-text">Yā pana bhikkhunī aṭṭhimayaṁ vā dantamayaṁ vā visāṇamayaṁ vā sūcigharaṁ kārāpeyya, bhedanakaṁ pācittiyaṁ.</span><br />
</p>
<p id="pli-tv-bi-pmc232p0">
<span class="pali m-text">Pācittiya 163. Mañcapīṭhasikkhāpadaṁ</span><br />
</p>
<p id="pli-tv-bi-pmc232p1">
<span class="pali m-text">Navaṁ pana bhikkhuniyā mañcaṁ vā pīṭhaṁ vā kārayamānāya aṭṭhaṅgulapādakaṁ kāretabbaṁ sugataṅgulena aññatra heṭṭhimāya aṭaniyā. Taṁ atikkāmentiyā chedanakaṁ pācittiyaṁ.</span><br />
</p>
<p id="pli-tv-bi-pmc233p0">
<span class="pali m-text">Pācittiya 164. Tūlonaddhasikkhāpadaṁ</span><br />
</p>
<p id="pli-tv-bi-pmc233p1">
<span class="pali m-text">Yā pana bhikkhunī mañcaṁ vā pīṭhaṁ vā tūlonaddhaṁ kārāpeyya, uddālanakaṁ pācittiyaṁ.</span><br />
</p>
<p id="pli-tv-bi-pmc234p0">
<span class="pali m-text">Pācittiya 165. Kaṇḍuppaṭicchādisikkhāpadaṁ</span><br />
</p>
<p id="pli-tv-bi-pmc234p1">
<span class="pali m-text">Kaṇḍuppaṭicchādiṁ pana bhikkhuniyā kārayamānāya pamāṇikā kāretabbā, tatridaṁ pamāṇaṁ, dīghaso catasso vidatthiyo sugatavidatthiyā, tiriyaṁ dve vidatthiyo. Taṁ atikkāmentiyā chedanakaṁ pācittiyaṁ.</span><br />
</p>
<p id="pli-tv-bi-pmc235p0">
<span class="pali m-text">Pācittiya 166. Nandasikkhāpadaṁ</span><br />
</p>
<p id="pli-tv-bi-pmc235p1">
<span class="pali m-text">Yā pana bhikkhunī sugatacīvarappamāṇaṁ cīvaraṁ kārāpeyya, atirekaṁ vā, chedanakaṁ pācittiyaṁ.</span><br />
</p>
<p id="pli-tv-bi-pmc235p2">
<span class="pali m-text">Tatridaṁ sugatassa sugatacīvarappamāṇaṁ, dīghaso nava vidatthiyo sugatavidatthiyā, tiriyaṁ cha vidatthiyo, idaṁ sugatassa sugatacīvarappamāṇanti.</span><br />
</p>
<p id="pli-tv-bi-pmc235p3">
<span class="pali m-text">Dhammikavaggo soḷasamo.</span><br />
</p>
<p id="pli-tv-bi-pmc236p1">
<span class="pali m-text">Uddiṭṭhā kho, ayyāyo, chasaṭṭhisatā pācittiyā dhammā.</span><br />
</p>
<p id="pli-tv-bi-pmc236p2">
<span class="pali m-text">Tatthāyyāyo pucchāmi, kaccittha parisuddhā,</span><br />
</p>
<p id="pli-tv-bi-pmc236p3">
<span class="pali m-text">dutiyampi pucchāmi, kaccittha parisuddhā,</span><br />
</p>
<p id="pli-tv-bi-pmc236p4">
<span class="pali m-text">tatiyampi pucchāmi, kaccittha parisuddhā,</span><br />
</p>
<p id="pli-tv-bi-pmc236p5">
<span class="pali m-text">parisuddhetthāyyāyo, tasmā tuṇhī, evametaṁ dhārayāmīti.</span><br />
</p>
<p id="pli-tv-bi-pmc236p6">
<span class="pali m-text">Pācittiyā niṭṭhitā.</span><br />
</p>
<p id="pli-tv-bi-pmc237p0">
<span class="pali m-text">Pāṭidesanīyā</span><br />
</p>
<p id="pli-tv-bi-pmc237p1">
<span class="pali m-text">Ime kho panāyyāyo aṭṭha pāṭidesanīyā dhammā uddesaṁ āgacchanti.</span><br />
</p>
<p id="pli-tv-bi-pmc238p0">
<span class="pali m-text">Pāṭidesanīya 1. Sappiviññāpanasikkhāpadaṁ</span><br />
</p>
<p id="pli-tv-bi-pmc238p1">
<span class="pali m-text">Yā pana bhikkhunī agilānā sappiṁ viññāpetvā bhuñjeyya, paṭidesetabbaṁ tāya bhikkhuniyā:</span><br />
</p>
<p id="pli-tv-bi-pmc238p2">
<span class="pali m-text">“gārayhaṁ, ayye, dhammaṁ āpajjiṁ asappāyaṁ pāṭidesanīyaṁ, taṁ paṭidesemī”ti.</span><br />
</p>
<p id="pli-tv-bi-pmc239p0">
<span class="pali m-text">Pāṭidesanīya 2. Telaviññāpanasikkhāpadaṁ</span><br />
</p>
<p id="pli-tv-bi-pmc239p1">
<span class="pali m-text">Yā pana bhikkhunī agilānā telaṁ viññāpetvā bhuñjeyya …pe…</span><br />
</p>
<p id="pli-tv-bi-pmc239p2">
<span class="pali m-text">taṁ paṭidesemīti.</span><br />
</p>
<p id="pli-tv-bi-pmc240p0">
<span class="pali m-text">Pāṭidesanīya 3. Madhuviññāpanasikkhāpadaṁ</span><br />
</p>
<p id="pli-tv-bi-pmc240p1">
<span class="pali m-text">Yā pana bhikkhunī agilānā madhuṁ viññāpetvā bhuñjeyya …pe…</span><br />
</p>
<p id="pli-tv-bi-pmc240p2">
<span class="pali m-text">taṁ paṭidesemīti.</span><br />
</p>
<p id="pli-tv-bi-pmc241p0">
<span class="pali m-text">Pāṭidesanīya 4. Phāṇitaviññāpanasikkhāpadaṁ</span><br />
</p>
<p id="pli-tv-bi-pmc241p1">
<span class="pali m-text">Yā pana bhikkhunī agilānā phāṇitaṁ viññāpetvā bhuñjeyya …pe…</span><br />
</p>
<p id="pli-tv-bi-pmc241p2">
<span class="pali m-text">taṁ paṭidesemīti.</span><br />
</p>
<p id="pli-tv-bi-pmc242p0">
<span class="pali m-text">Pāṭidesanīya 5. Macchaviññāpanasikkhāpadaṁ</span><br />
</p>
<p id="pli-tv-bi-pmc242p1">
<span class="pali m-text">Yā pana bhikkhunī agilānā macchaṁ viññāpetvā bhuñjeyya …pe…</span><br />
</p>
<p id="pli-tv-bi-pmc242p2">
<span class="pali m-text">taṁ paṭidesemīti.</span><br />
</p>
<p id="pli-tv-bi-pmc243p0">
<span class="pali m-text">Pāṭidesanīya 6. Maṁsaviññāpanasikkhāpadaṁ</span><br />
</p>
<p id="pli-tv-bi-pmc243p1">
<span class="pali m-text">Yā pana bhikkhunī agilānā maṁsaṁ viññāpetvā bhuñjeyya …pe…</span><br />
</p>
<p id="pli-tv-bi-pmc243p2">
<span class="pali m-text">taṁ paṭidesemīti.</span><br />
</p>
<p id="pli-tv-bi-pmc244p0">
<span class="pali m-text">Pāṭidesanīya 7. Khīraviññāpanasikkhāpadaṁ</span><br />
</p>
<p id="pli-tv-bi-pmc244p1">
<span class="pali m-text">Yā pana bhikkhunī agilānā khīraṁ viññāpetvā bhuñjeyya …pe…</span><br />
</p>
<p id="pli-tv-bi-pmc244p2">
<span class="pali m-text">taṁ paṭidesemīti.</span><br />
</p>
<p id="pli-tv-bi-pmc245p0">
<span class="pali m-text">Pāṭidesanīya 8. Dadhiviññāpanasikkhāpadaṁ</span><br />
</p>
<p id="pli-tv-bi-pmc245p1">
<span class="pali m-text">Yā pana bhikkhunī agilānā dadhiṁ viññāpetvā bhuñjeyya, paṭidesetabbaṁ tāya bhikkhuniyā:</span><br />
</p>
<p id="pli-tv-bi-pmc245p2">
<span class="pali m-text">“gārayhaṁ, ayye, dhammaṁ āpajjiṁ asappāyaṁ pāṭidesanīyaṁ, taṁ paṭidesemī”ti.</span><br />
</p>
<p id="pli-tv-bi-pmc246p1">
<span class="pali m-text">Uddiṭṭhā kho, ayyāyo, aṭṭha pāṭidesanīyā dhammā.</span><br />
</p>
<p id="pli-tv-bi-pmc246p2">
<span class="pali m-text">Tatthāyyāyo pucchāmi, kaccittha parisuddhā,</span><br />
</p>
<p id="pli-tv-bi-pmc246p3">
<span class="pali m-text">dutiyampi pucchāmi, kaccittha parisuddhā,</span><br />
</p>
<p id="pli-tv-bi-pmc246p4">
<span class="pali m-text">tatiyampi pucchāmi, kaccittha parisuddhā,</span><br />
</p>
<p id="pli-tv-bi-pmc246p5">
<span class="pali m-text">parisuddhetthāyyāyo, tasmā tuṇhī, evametaṁ dhārayāmīti.</span><br />
</p>
<p id="pli-tv-bi-pmc246p6">
<span class="pali m-text">Pāṭidesanīyā niṭṭhitā.</span><br />
</p>
<p id="pli-tv-bi-pmc247p0">
<span class="pali m-text">Sekhiyā</span><br />
</p>
<p id="pli-tv-bi-pmc247p1">
<span class="pali m-text">Ime kho panāyyāyo, sekhiyā dhammā uddesaṁ āgacchanti.</span><br />
</p>
<p id="pli-tv-bi-pmc248p0p1">
<span class="pali m-text">Parimaṇḍalavaggo</span><br />
</p>
<p id="pli-tv-bi-pmc248p0p2">
<span class="pali m-text">Sekhiya 1. Parimaṇḍalasikkhāpadaṁ</span><br />
</p>
<p id="pli-tv-bi-pmc248p1">
<span class="pali m-text">Parimaṇḍalaṁ nivāsessāmīti sikkhā karaṇīyā.</span><br />
</p>
<p id="pli-tv-bi-pmc249p0">
<span class="pali m-text">Sekhiya 2. Dutiyaparimaṇḍalasikkhāpadaṁ</span><br />
</p>
<p id="pli-tv-bi-pmc249p1">
<span class="pali m-text">Parimaṇḍalaṁ pārupissāmīti sikkhā karaṇīyā.</span><br />
</p>
<p id="pli-tv-bi-pmc250p0">
<span class="pali m-text">Sekhiya 3. Suppaṭicchannasikkhāpadaṁ</span><br />
</p>
<p id="pli-tv-bi-pmc250p1">
<span class="pali m-text">Suppaṭicchannā antaraghare gamissāmīti sikkhā karaṇīyā.</span><br />
</p>
<p id="pli-tv-bi-pmc251p0">
<span class="pali m-text">Sekhiya 4. Dutiyasuppaṭicchannasikkhāpadaṁ</span><br />
</p>
<p id="pli-tv-bi-pmc251p1">
<span class="pali m-text">Suppaṭicchannā antaraghare nisīdissāmīti sikkhā karaṇīyā.</span><br />
</p>
<p id="pli-tv-bi-pmc252p0">
<span class="pali m-text">Sekhiya 5. Susaṁvutasikkhāpadaṁ</span><br />
</p>
<p id="pli-tv-bi-pmc252p1">
<span class="pali m-text">Susaṁvutā antaraghare gamissāmīti sikkhā karaṇīyā.</span><br />
</p>
<p id="pli-tv-bi-pmc253p0">
<span class="pali m-text">Sekhiya 6. Dutiyasusaṁvutasikkhāpadaṁ</span><br />
</p>
<p id="pli-tv-bi-pmc253p1">
<span class="pali m-text">Susaṁvutā antaraghare nisīdissāmīti sikkhā karaṇīyā.</span><br />
</p>
<p id="pli-tv-bi-pmc254p0">
<span class="pali m-text">Sekhiya 7. Okkhittacakkhusikkhāpadaṁ</span><br />
</p>
<p id="pli-tv-bi-pmc254p1">
<span class="pali m-text">Okkhittacakkhunī antaraghare gamissāmīti sikkhā karaṇīyā.</span><br />
</p>
<p id="pli-tv-bi-pmc255p0">
<span class="pali m-text">Sekhiya 8. Dutiya-okkhittacakkhusikkhāpadaṁ</span><br />
</p>
<p id="pli-tv-bi-pmc255p1">
<span class="pali m-text">Okkhittacakkhunī antaraghare nisīdissāmīti sikkhā karaṇīyā.</span><br />
</p>
<p id="pli-tv-bi-pmc256p0">
<span class="pali m-text">Sekhiya 9. Ukkhittakasikkhāpadaṁ</span><br />
</p>
<p id="pli-tv-bi-pmc256p1">
<span class="pali m-text">Na ukkhittakāya antaraghare gamissāmīti sikkhā karaṇīyā.</span><br />
</p>
<p id="pli-tv-bi-pmc257p0">
<span class="pali m-text">Sekhiya 10. Dutiya-ukkhittakasikkhāpadaṁ</span><br />
</p>
<p id="pli-tv-bi-pmc257p1">
<span class="pali m-text">Na ukkhittakāya antaraghare nisīdissāmīti sikkhā karaṇīyā.</span><br />
</p>
<p id="pli-tv-bi-pmc257p2">
<span class="pali m-text">Parimaṇḍalavaggo paṭhamo.</span><br />
</p>
<p id="pli-tv-bi-pmc258p0p1">
<span class="pali m-text">Ujjagghikavaggo</span><br />
</p>
<p id="pli-tv-bi-pmc258p0p2">
<span class="pali m-text">Sekhiya 11. Ujjagghikasikkhāpadaṁ</span><br />
</p>
<p id="pli-tv-bi-pmc258p1">
<span class="pali m-text">Na ujjagghikāya antaraghare gamissāmīti sikkhā karaṇīyā.</span><br />
</p>
<p id="pli-tv-bi-pmc259p0">
<span class="pali m-text">Sekhiya 12. Dutiya-ujjagghikasikkhāpadaṁ</span><br />
</p>
<p id="pli-tv-bi-pmc259p1">
<span class="pali m-text">Na ujjagghikāya antaraghare nisīdissāmīti sikkhā karaṇīyā.</span><br />
</p>
<p id="pli-tv-bi-pmc260p0">
<span class="pali m-text">Sekhiya 13. Uccasaddasikkhāpadaṁ</span><br />
</p>
<p id="pli-tv-bi-pmc260p1">
<span class="pali m-text">Appasaddā antaraghare gamissāmīti sikkhā karaṇīyā.</span><br />
</p>
<p id="pli-tv-bi-pmc261p0">
<span class="pali m-text">Sekhiya 14. Dutiya-uccasaddasikkhāpadaṁ</span><br />
</p>
<p id="pli-tv-bi-pmc261p1">
<span class="pali m-text">Appasaddā antaraghare nisīdissāmīti sikkhā karaṇīyā.</span><br />
</p>
<p id="pli-tv-bi-pmc262p0">
<span class="pali m-text">Sekhiya 15. Kāyappacālakasikkhāpadaṁ</span><br />
</p>
<p id="pli-tv-bi-pmc262p1">
<span class="pali m-text">Na kāyappacālakaṁ antaraghare gamissāmīti sikkhā karaṇīyā.</span><br />
</p>
<p id="pli-tv-bi-pmc263p0">
<span class="pali m-text">Sekhiya 16. Dutiyakāyappacālakasikkhāpadaṁ</span><br />
</p>
<p id="pli-tv-bi-pmc263p1">
<span class="pali m-text">Na kāyappacālakaṁ antaraghare nisīdissāmīti sikkhā karaṇīyā.</span><br />
</p>
<p id="pli-tv-bi-pmc264p0">
<span class="pali m-text">Sekhiya 17. Bāhuppacālakasikkhāpadaṁ</span><br />
</p>
<p id="pli-tv-bi-pmc264p1">
<span class="pali m-text">Na bāhuppacālakaṁ antaraghare gamissāmīti sikkhā karaṇīyā.</span><br />
</p>
<p id="pli-tv-bi-pmc265p0">
<span class="pali m-text">Sekhiya 18. Dutiyabāhuppacālakasikkhāpadaṁ</span><br />
</p>
<p id="pli-tv-bi-pmc265p1">
<span class="pali m-text">Na bāhuppacālakaṁ antaraghare nisīdissāmīti sikkhā karaṇīyā.</span><br />
</p>
<p id="pli-tv-bi-pmc266p0">
<span class="pali m-text">Sekhiya 19. Sīsappacālakasikkhāpadaṁ</span><br />
</p>
<p id="pli-tv-bi-pmc266p1">
<span class="pali m-text">Na sīsappacālakaṁ antaraghare gamissāmīti sikkhā karaṇīyā.</span><br />
</p>
<p id="pli-tv-bi-pmc267p0">
<span class="pali m-text">Sekhiya 20. Dutiyasīsappacālakasikkhāpadaṁ</span><br />
</p>
<p id="pli-tv-bi-pmc267p1">
<span class="pali m-text">Na sīsappacālakaṁ antaraghare nisīdissāmīti sikkhā karaṇīyā.</span><br />
</p>
<p id="pli-tv-bi-pmc267p2">
<span class="pali m-text">Ujjagghikavaggo dutiyo.</span><br />
</p>
<p id="pli-tv-bi-pmc268p0p1">
<span class="pali m-text">Khambhakatavaggo</span><br />
</p>
<p id="pli-tv-bi-pmc268p0p2">
<span class="pali m-text">Sekhiya 21. Khambhakatasikkhāpadaṁ</span><br />
</p>
<p id="pli-tv-bi-pmc268p1">
<span class="pali m-text">Na khambhakatā antaraghare gamissāmīti sikkhā karaṇīyā.</span><br />
</p>
<p id="pli-tv-bi-pmc269p0">
<span class="pali m-text">Sekhiya 22. Dutiyakhambhakatasikkhāpadaṁ</span><br />
</p>
<p id="pli-tv-bi-pmc269p1">
<span class="pali m-text">Na khambhakatā antaraghare nisīdissāmīti sikkhā karaṇīyā.</span><br />
</p>
<p id="pli-tv-bi-pmc270p0">
<span class="pali m-text">Sekhiya 23. Oguṇṭhitasikkhāpadaṁ</span><br />
</p>
<p id="pli-tv-bi-pmc270p1">
<span class="pali m-text">Na oguṇṭhitā antaraghare gamissāmīti sikkhā karaṇīyā.</span><br />
</p>
<p id="pli-tv-bi-pmc271p0">
<span class="pali m-text">Sekhiya 24. Dutiya-oguṇṭhitasikkhāpadaṁ</span><br />
</p>
<p id="pli-tv-bi-pmc271p1">
<span class="pali m-text">Na oguṇṭhitā antaraghare nisīdissāmīti sikkhā karaṇīyā.</span><br />
</p>
<p id="pli-tv-bi-pmc272p0">
<span class="pali m-text">Sekhiya 25. Ukkuṭikasikkhāpadaṁ</span><br />
</p>
<p id="pli-tv-bi-pmc272p1">
<span class="pali m-text">Na ukkuṭikāya antaraghare gamissāmīti sikkhā karaṇīyā.</span><br />
</p>
<p id="pli-tv-bi-pmc273p0">
<span class="pali m-text">Sekhiya 26. Pallatthikasikkhāpadaṁ</span><br />
</p>
<p id="pli-tv-bi-pmc273p1">
<span class="pali m-text">Na pallatthikāya antaraghare nisīdissāmīti sikkhā karaṇīyā.</span><br />
</p>
<p id="pli-tv-bi-pmc274p0">
<span class="pali m-text">Sekhiya 27. Sakkaccapaṭiggahaṇasikkhāpadaṁ</span><br />
</p>
<p id="pli-tv-bi-pmc274p1">
<span class="pali m-text">Sakkaccaṁ piṇḍapātaṁ paṭiggahessāmīti sikkhā karaṇīyā.</span><br />
</p>
<p id="pli-tv-bi-pmc275p0">
<span class="pali m-text">Sekhiya 28. Pattasaññinīpaṭiggahaṇasikkhāpadaṁ</span><br />
</p>
<p id="pli-tv-bi-pmc275p1">
<span class="pali m-text">Pattasaññinī piṇḍapātaṁ paṭiggahessāmīti sikkhā karaṇīyā.</span><br />
</p>
<p id="pli-tv-bi-pmc276p0">
<span class="pali m-text">Sekhiya 29. Samasūpakapaṭiggahaṇasikkhāpadaṁ</span><br />
</p>
<p id="pli-tv-bi-pmc276p1">
<span class="pali m-text">Samasūpakaṁ piṇḍapātaṁ paṭiggahessāmīti sikkhā karaṇīyā.</span><br />
</p>
<p id="pli-tv-bi-pmc277p0">
<span class="pali m-text">Sekhiya 30. Samatittikasikkhāpadaṁ</span><br />
</p>
<p id="pli-tv-bi-pmc277p1">
<span class="pali m-text">Samatittikaṁ piṇḍapātaṁ paṭiggahessāmīti sikkhā karaṇīyā.</span><br />
</p>
<p id="pli-tv-bi-pmc277p2">
<span class="pali m-text">Khambhakatavaggo tatiyo.</span><br />
</p>
<p id="pli-tv-bi-pmc278p0p1">
<span class="pali m-text">Sakkaccavaggo</span><br />
</p>
<p id="pli-tv-bi-pmc278p0p2">
<span class="pali m-text">Sekhiya 31. Sakkaccabhuñjanasikkhāpadaṁ</span><br />
</p>
<p id="pli-tv-bi-pmc278p1">
<span class="pali m-text">Sakkaccaṁ piṇḍapātaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc279p0">
<span class="pali m-text">Sekhiya 32. Pattasaññinībhuñjanasikkhāpadaṁ</span><br />
</p>
<p id="pli-tv-bi-pmc279p1">
<span class="pali m-text">Pattasaññinī piṇḍapātaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc280p0">
<span class="pali m-text">Sekhiya 33. Sapadānasikkhāpadaṁ</span><br />
</p>
<p id="pli-tv-bi-pmc280p1">
<span class="pali m-text">Sapadānaṁ piṇḍapātaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc281p0">
<span class="pali m-text">Sekhiya 34. Samasūpakasikkhāpadaṁ</span><br />
</p>
<p id="pli-tv-bi-pmc281p1">
<span class="pali m-text">Samasūpakaṁ piṇḍapātaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc282p0">
<span class="pali m-text">Sekhiya 35. Na thūpakatasikkhāpadaṁ</span><br />
</p>
<p id="pli-tv-bi-pmc282p1">
<span class="pali m-text">Na thūpakato omadditvā piṇḍapātaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc283p0">
<span class="pali m-text">Sekhiya 36. Odanappaṭicchādanasikkhāpadaṁ</span><br />
</p>
<p id="pli-tv-bi-pmc283p1">
<span class="pali m-text">Na sūpaṁ vā byañjanaṁ vā odanena paṭicchādessāmi bhiyyokamyataṁ upādāyāti sikkhā karaṇīyā.</span><br />
</p>
<p id="pli-tv-bi-pmc284p0">
<span class="pali m-text">Sekhiya 37. Sūpodanaviññattisikkhāpadaṁ</span><br />
</p>
<p id="pli-tv-bi-pmc284p1">
<span class="pali m-text">Na sūpaṁ vā odanaṁ vā agilānā attano atthāya viññāpetvā bhuñjissāmīti sikkhā karaṇīyā.</span><br />
</p>
<p id="pli-tv-bi-pmc285p0">
<span class="pali m-text">Sekhiya 38. Ujjhānasaññinīsikkhāpadaṁ</span><br />
</p>
<p id="pli-tv-bi-pmc285p1">
<span class="pali m-text">Na ujjhānasaññinī paresaṁ pattaṁ olokessāmīti sikkhā karaṇīyā.</span><br />
</p>
<p id="pli-tv-bi-pmc286p0">
<span class="pali m-text">Sekhiya 39. Kabaḷasikkhāpadaṁ</span><br />
</p>
<p id="pli-tv-bi-pmc286p1">
<span class="pali m-text">Nātimahantaṁ kabaḷaṁ karissāmīti sikkhā karaṇīyā.</span><br />
</p>
<p id="pli-tv-bi-pmc287p0">
<span class="pali m-text">Sekhiya 40. Ālopasikkhāpadaṁ</span><br />
</p>
<p id="pli-tv-bi-pmc287p1">
<span class="pali m-text">Parimaṇḍalaṁ ālopaṁ karissāmīti sikkhā karaṇīyā.</span><br />
</p>
<p id="pli-tv-bi-pmc287p2">
<span class="pali m-text">Sakkaccavaggo catuttho.</span><br />
</p>
<p id="pli-tv-bi-pmc288p0p1">
<span class="pali m-text">Kabaḷavaggo</span><br />
</p>
<p id="pli-tv-bi-pmc288p0p2">
<span class="pali m-text">Sekhiya 41. Anāhaṭasikkhāpadaṁ</span><br />
</p>
<p id="pli-tv-bi-pmc288p1">
<span class="pali m-text">Na anāhaṭe kabaḷe mukhadvāraṁ vivarissāmīti sikkhā karaṇīyā.</span><br />
</p>
<p id="pli-tv-bi-pmc289p0">
<span class="pali m-text">Sekhiya 42. Bhuñjamānasikkhāpadaṁ</span><br />
</p>
<p id="pli-tv-bi-pmc289p1">
<span class="pali m-text">Na bhuñjamānā sabbahatthaṁ mukhe pakkhipissāmīti sikkhā karaṇīyā.</span><br />
</p>
<p id="pli-tv-bi-pmc290p0">
<span class="pali m-text">Sekhiya 43. Sakabaḷasikkhāpadaṁ</span><br />
</p>
<p id="pli-tv-bi-pmc290p1">
<span class="pali m-text">Na sakabaḷena mukhena byāharissāmīti sikkhā karaṇīyā.</span><br />
</p>
<p id="pli-tv-bi-pmc291p0">
<span class="pali m-text">Sekhiya 44. Piṇḍukkhepakasikkhāpadaṁ</span><br />
</p>
<p id="pli-tv-bi-pmc291p1">
<span class="pali m-text">Na piṇḍukkhepakaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc292p0">
<span class="pali m-text">Sekhiya 45. Kabaḷāvacchedakasikkhāpadaṁ</span><br />
</p>
<p id="pli-tv-bi-pmc292p1">
<span class="pali m-text">Na kabaḷāvacchedakaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc293p0">
<span class="pali m-text">Sekhiya 46. Avagaṇḍakārakasikkhāpadaṁ</span><br />
</p>
<p id="pli-tv-bi-pmc293p1">
<span class="pali m-text">Na avagaṇḍakārakaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc294p0">
<span class="pali m-text">Sekhiya 47. Hatthaniddhunakasikkhāpadaṁ</span><br />
</p>
<p id="pli-tv-bi-pmc294p1">
<span class="pali m-text">Na hatthaniddhunakaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc295p0">
<span class="pali m-text">Sekhiya 48. Sitthāvakārakasikkhāpadaṁ</span><br />
</p>
<p id="pli-tv-bi-pmc295p1">
<span class="pali m-text">Na sitthāvakārakaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc296p0">
<span class="pali m-text">Sekhiya 49. Jivhānicchārakasikkhāpadaṁ</span><br />
</p>
<p id="pli-tv-bi-pmc296p1">
<span class="pali m-text">Na jivhānicchārakaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc297p0">
<span class="pali m-text">Sekhiya 50. Capucapukārakasikkhāpadaṁ</span><br />
</p>
<p id="pli-tv-bi-pmc297p1">
<span class="pali m-text">Na capucapukārakaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc297p2">
<span class="pali m-text">Kabaḷavaggo pañcamo.</span><br />
</p>
<p id="pli-tv-bi-pmc298p0p1">
<span class="pali m-text">Surusuruvaggo</span><br />
</p>
<p id="pli-tv-bi-pmc298p0p2">
<span class="pali m-text">Sekhiya 51. Surusurukārakasikkhāpadaṁ</span><br />
</p>
<p id="pli-tv-bi-pmc298p1">
<span class="pali m-text">Na surusurukārakaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc299p0">
<span class="pali m-text">Sekhiya 52. Hatthanillehakasikkhāpadaṁ</span><br />
</p>
<p id="pli-tv-bi-pmc299p1">
<span class="pali m-text">Na hatthanillehakaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc300p0">
<span class="pali m-text">Sekhiya 53. Pattanillehakasikkhāpadaṁ</span><br />
</p>
<p id="pli-tv-bi-pmc300p1">
<span class="pali m-text">Na pattanillehakaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc301p0">
<span class="pali m-text">Sekhiya 54. Oṭṭhanillehakasikkhāpadaṁ</span><br />
</p>
<p id="pli-tv-bi-pmc301p1">
<span class="pali m-text">Na oṭṭhanillehakaṁ bhuñjissāmīti sikkhā karaṇīyā.</span><br />
</p>
<p id="pli-tv-bi-pmc302p0">
<span class="pali m-text">Sekhiya 55. Sāmisasikkhāpadaṁ</span><br />
</p>
<p id="pli-tv-bi-pmc302p1">
<span class="pali m-text">Na sāmisena hatthena pānīyathālakaṁ paṭiggahessāmīti sikkhā karaṇīyā.</span><br />
</p>
<p id="pli-tv-bi-pmc303p0">
<span class="pali m-text">Sekhiya 56. Sasitthakasikkhāpadaṁ</span><br />
</p>
<p id="pli-tv-bi-pmc303p1">
<span class="pali m-text">Na sasitthakaṁ pattadhovanaṁ antaraghare chaḍḍessāmīti sikkhā karaṇīyā.</span><br />
</p>
<p id="pli-tv-bi-pmc304p0">
<span class="pali m-text">Sekhiya 57. Chattapāṇisikkhāpadaṁ</span><br />
</p>
<p id="pli-tv-bi-pmc304p1">
<span class="pali m-text">Na chattapāṇissa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc305p0">
<span class="pali m-text">Sekhiya 58. Daṇḍapāṇisikkhāpadaṁ</span><br />
</p>
<p id="pli-tv-bi-pmc305p1">
<span class="pali m-text">Na daṇḍapāṇissa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc306p0">
<span class="pali m-text">Sekhiya 59. Satthapāṇisikkhāpadaṁ</span><br />
</p>
<p id="pli-tv-bi-pmc306p1">
<span class="pali m-text">Na satthapāṇissa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc307p0">
<span class="pali m-text">Sekhiya 60. Āvudhapāṇisikkhāpadaṁ</span><br />
</p>
<p id="pli-tv-bi-pmc307p1">
<span class="pali m-text">Na āvudhapāṇissa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc307p2">
<span class="pali m-text">Surusuruvaggo chaṭṭho.</span><br />
</p>
<p id="pli-tv-bi-pmc308p0p1">
<span class="pali m-text">Pādukavaggo</span><br />
</p>
<p id="pli-tv-bi-pmc308p0p2">
<span class="pali m-text">Sekhiya 61. Pādukasikkhāpadaṁ</span><br />
</p>
<p id="pli-tv-bi-pmc308p1">
<span class="pali m-text">Na pādukāruḷhassa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc309p0">
<span class="pali m-text">Sekhiya 62. Upāhanasikkhāpadaṁ</span><br />
</p>
<p id="pli-tv-bi-pmc309p1">
<span class="pali m-text">Na upāhanāruḷhassa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc310p0">
<span class="pali m-text">Sekhiya 63. Yānasikkhāpadaṁ</span><br />
</p>
<p id="pli-tv-bi-pmc310p1">
<span class="pali m-text">Na yānagatassa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc311p0">
<span class="pali m-text">Sekhiya 64. Sayanasikkhāpadaṁ</span><br />
</p>
<p id="pli-tv-bi-pmc311p1">
<span class="pali m-text">Na sayanagatassa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc312p0">
<span class="pali m-text">Sekhiya 65. Pallatthikasikkhāpadaṁ</span><br />
</p>
<p id="pli-tv-bi-pmc312p1">
<span class="pali m-text">Na pallatthikāya nisinnassa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc313p0">
<span class="pali m-text">Sekhiya 66. Veṭhitasikkhāpadaṁ</span><br />
</p>
<p id="pli-tv-bi-pmc313p1">
<span class="pali m-text">Na veṭhitasīsassa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc314p0">
<span class="pali m-text">Sekhiya 67. Oguṇṭhitasikkhāpadaṁ</span><br />
</p>
<p id="pli-tv-bi-pmc314p1">
<span class="pali m-text">Na oguṇṭhitasīsassa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc315p0">
<span class="pali m-text">Sekhiya 68. Chamāsikkhāpadaṁ</span><br />
</p>
<p id="pli-tv-bi-pmc315p1">
<span class="pali m-text">Na chamāyaṁ nisīditvā āsane nisinnassa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc316p0">
<span class="pali m-text">Sekhiya 69. Nīcāsanasikkhāpadaṁ</span><br />
</p>
<p id="pli-tv-bi-pmc316p1">
<span class="pali m-text">Na nīce āsane nisīditvā ucce āsane nisinnassa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc317p0">
<span class="pali m-text">Sekhiya 70. Ṭhitāsikkhāpadaṁ</span><br />
</p>
<p id="pli-tv-bi-pmc317p1">
<span class="pali m-text">Na ṭhitā nisinnassa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc318p0">
<span class="pali m-text">Sekhiya 71. Pacchatogacchantīsikkhāpadaṁ</span><br />
</p>
<p id="pli-tv-bi-pmc318p1">
<span class="pali m-text">Na pacchato gacchantī purato gacchantassa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc319p0">
<span class="pali m-text">Sekhiya 72. Uppathenagacchantīsikkhāpadaṁ</span><br />
</p>
<p id="pli-tv-bi-pmc319p1">
<span class="pali m-text">Na uppathena gacchantī pathena gacchantassa agilānassa dhammaṁ desessāmīti sikkhā karaṇīyā.</span><br />
</p>
<p id="pli-tv-bi-pmc320p0">
<span class="pali m-text">Sekhiya 73. Ṭhitāuccārasikkhāpadaṁ</span><br />
</p>
<p id="pli-tv-bi-pmc320p1">
<span class="pali m-text">Na ṭhitā agilānā uccāraṁ vā passāvaṁ vā karissāmīti sikkhā karaṇīyā.</span><br />
</p>
<p id="pli-tv-bi-pmc321p0">
<span class="pali m-text">Sekhiya 74. Hariteuccārasikkhāpadaṁ</span><br />
</p>
<p id="pli-tv-bi-pmc321p1">
<span class="pali m-text">Na harite agilānā uccāraṁ vā passāvaṁ vā kheḷaṁ vā karissāmīti sikkhā karaṇīyā.</span><br />
</p>
<p id="pli-tv-bi-pmc322p0">
<span class="pali m-text">Sekhiya 75. Udakeuccārasikkhāpadaṁ</span><br />
</p>
<p id="pli-tv-bi-pmc322p1">
<span class="pali m-text">Na udake agilānā uccāraṁ vā passāvaṁ vā kheḷaṁ vā karissāmīti sikkhā karaṇīyā.</span><br />
</p>
<p id="pli-tv-bi-pmc322p2">
<span class="pali m-text">Pādukavaggo sattamo.</span><br />
</p>
<p id="pli-tv-bi-pmc323p1">
<span class="pali m-text">Uddiṭṭhā kho, ayyāyo, sekhiyā dhammā.</span><br />
</p>
<p id="pli-tv-bi-pmc323p2">
<span class="pali m-text">Tatthāyyāyo pucchāmi, kaccittha parisuddhā,</span><br />
</p>
<p id="pli-tv-bi-pmc323p3">
<span class="pali m-text">dutiyampi pucchāmi, kaccittha parisuddhā,</span><br />
</p>
<p id="pli-tv-bi-pmc323p4">
<span class="pali m-text">tatiyampi pucchāmi, kaccittha parisuddhā,</span><br />
</p>
<p id="pli-tv-bi-pmc323p5">
<span class="pali m-text">parisuddhetthāyyāyo, tasmā tuṇhī, evametaṁ dhārayāmīti.</span><br />
</p>
<p id="pli-tv-bi-pmc323p6">
<span class="pali m-text">Sekhiyā niṭṭhitā.</span><br />
</p>
<p id="pli-tv-bi-pmc324p0">
<span class="pali m-text">Adhikaraṇasamathā</span><br />
</p>
<p id="pli-tv-bi-pmc324p1">
<span class="pali m-text">Ime kho panāyyāyo, satta adhikaraṇasamathā dhammā uddesaṁ āgacchanti.</span><br />
</p>
<p id="pli-tv-bi-pmc325p0">
<span class="pali m-text">Adhikaraṇasamatha 1</span><br />
</p>
<p id="pli-tv-bi-pmc325p1">
<span class="pali m-text">Sammukhāvinayo dātabbo.</span><br />
</p>
<p id="pli-tv-bi-pmc326p0">
<span class="pali m-text">Adhikaraṇasamatha 2</span><br />
</p>
<p id="pli-tv-bi-pmc326p1">
<span class="pali m-text">Sativinayo dātabbo.</span><br />
</p>
<p id="pli-tv-bi-pmc327p0">
<span class="pali m-text">Adhikaraṇasamatha 3</span><br />
</p>
<p id="pli-tv-bi-pmc327p1">
<span class="pali m-text">Amūḷhavinayo dātabbo.</span><br />
</p>
<p id="pli-tv-bi-pmc328p0">
<span class="pali m-text">Adhikaraṇasamatha 4</span><br />
</p>
<p id="pli-tv-bi-pmc328p1">
<span class="pali m-text">Paṭiññāya kāretabbaṁ.</span><br />
</p>
<p id="pli-tv-bi-pmc329p0">
<span class="pali m-text">Adhikaraṇasamatha 5</span><br />
</p>
<p id="pli-tv-bi-pmc329p1">
<span class="pali m-text">Yebhuyyasikā.</span><br />
</p>
<p id="pli-tv-bi-pmc330p0">
<span class="pali m-text">Adhikaraṇasamatha 6</span><br />
</p>
<p id="pli-tv-bi-pmc330p1">
<span class="pali m-text">Tassapāpiyasikā.</span><br />
</p>
<p id="pli-tv-bi-pmc331p0">
<span class="pali m-text">Adhikaraṇasamatha 7</span><br />
</p>
<p id="pli-tv-bi-pmc331p1">
<span class="pali m-text">Tiṇavatthārakoti.</span><br />
</p>
<p id="pli-tv-bi-pmc332p1">
<span class="pali m-text">Uddiṭṭhā kho ayyāyo satta adhikaraṇasamathā dhammā.</span><br />
</p>
<p id="pli-tv-bi-pmc332p2">
<span class="pali m-text">Tatthāyyāyo pucchāmi, kaccittha parisuddhā,</span><br />
</p>
<p id="pli-tv-bi-pmc332p3">
<span class="pali m-text">dutiyampi pucchāmi, kaccittha parisuddhā,</span><br />
</p>
<p id="pli-tv-bi-pmc332p4">
<span class="pali m-text">tatiyampi pucchāmi, kaccittha parisuddhā,</span><br />
</p>
<p id="pli-tv-bi-pmc332p5">
<span class="pali m-text">parisuddhetthāyyāyo, tasmā tuṇhī, evametaṁ dhārayāmīti.</span><br />
</p>
<p id="pli-tv-bi-pmc332p6">
<span class="pali m-text">Adhikaraṇasamathā niṭṭhitā.</span><br />
</p>
<p id="pli-tv-bi-pmc333p1">
<span class="pali m-text">Uddiṭṭhaṁ kho ayyāyo nidānaṁ</span><br />
</p>
<p id="pli-tv-bi-pmc333p2">
<span class="pali m-text">uddiṭṭhā aṭṭha pārājikā dhammā,</span><br />
</p>
<p id="pli-tv-bi-pmc333p3">
<span class="pali m-text">uddiṭṭhā sattarasa saṅghādisesā dhammā,</span><br />
</p>
<p id="pli-tv-bi-pmc333p4">
<span class="pali m-text">uddiṭṭhā tiṁsa nissaggiyā pācittiyā dhammā,</span><br />
</p>
<p id="pli-tv-bi-pmc333p5">
<span class="pali m-text">uddiṭṭhā chasaṭṭhi satā pācittiyā dhammā,</span><br />
</p>
<p id="pli-tv-bi-pmc333p6">
<span class="pali m-text">uddiṭṭhā aṭṭha pāṭidesanīyā dhammā,</span><br />
</p>
<p id="pli-tv-bi-pmc333p7">
<span class="pali m-text">uddiṭṭhā sekhiyā dhammā,</span><br />
</p>
<p id="pli-tv-bi-pmc333p8">
<span class="pali m-text">uddiṭṭhā satta adhikaraṇasamathā dhammā.</span><br />
</p>
<p id="pli-tv-bi-pmc333p9">
<span class="pali m-text">Ettakaṁ tassa bhagavato suttāgataṁ suttapariyāpannaṁ anvaddhamāsaṁ uddesaṁ āgacchati.</span><br />
</p>
<p id="pli-tv-bi-pmc333p10">
<span class="pali m-text">Tattha sabbāheva samaggāhi sammodamānāhi avivadamānāhi sikkhitabbanti.</span><br />
</p>
<p id="pli-tv-bi-pmc333p11">
<span class="pali m-text">Vitthāruddeso catuttho.</span><br />
</p>
<p id="pli-tv-bi-pmc333p12">
<span class="pali m-text">Bhikkhunipātimokkhaṁ niṭṭhitaṁ.</span><br />
</p>
<p id="pli-tv-bi-pmc333p13">
<span class="pali m-text">Namo tassa bhagavato arahato sammāsambuddhassa</span><br />
</p>
<div class="m-row">
<div class="m-col-t-6 m-text-left">
<a href="../pages/pe0009.html">Previous</a></div>
<div class="m-col-t-6 m-text-right">
<a href="../pages/pli-tv-bi-vb-as0001-0007.html">Next</a></div>
</div>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
      </div>
      <div class="m-clearfix-t"></div>
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
        <h3><a href="/pages/about">About</a></h3>
        <ul>
        </ul>
      </div>
    </div>
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>