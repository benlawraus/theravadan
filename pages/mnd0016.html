<!DOCTYPE html>
<html lang="en">
<head>
  <meta charset="UTF-8" />
  <title>sutta &raquo; kn &raquo; mnd &raquo; Mahāniddesa | Theravadan</title>
  <link rel="stylesheet" href="https://theravadan.org/static/JetBrains-Mono.css" />
  <link rel="stylesheet" href="https://theravadan.org/static/m-dark-mod.css" />
  <link rel="stylesheet" href="https://theravadan.org/static/authorcolors.css" />
  <link rel="icon" href="https://theravadan.org/images/favicon.jpeg" type="image/jpeg" />
  <link rel="canonical" href="https://theravadan.org/pages/mnd0016.html" />
  <meta name="viewport" content="width=device-width, initial-scale=1.0" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://theravadan.org/pages/search">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://theravadan.org/pages/sutta-index.html">sutta</a> &raquo;
            <a href="https://theravadan.org/pages/sutta-kn-index.html">kn</a> &raquo;
            <a href="https://theravadan.org/pages/sutta-kn-mnd-index.html">mnd</a> &raquo;
          </span>
          Mahāniddesa
        </h1>
<!-- content -->
<div class="m-row">
<div class="m-col-t-6 m-text-left">
<a href="https://theravadan.org/pages/mnd0015.html">Previous</a></div>
<div class="m-col-t-6 m-text-right">
<a href="https://theravadan.org/pages/ne0001.html">Next</a></div>
</div>
<p id="mnd16c0p2">
<span class="pali m-text">Aṭṭhakavagga</span><br />
</p>
<section id="sariputtasuttaniddesa">
<span id="mnd16c0p3"></span><h2><span class="pali m-text">16. Sāriputtasuttaniddesa</span></h2>
<p id="mnd16c1p1">
<span class="pali m-text">Atha sāriputtasuttaniddesaṁ vakkhati—</span><br />
</p>
<p id="mnd16c2p1">
<span class="pali m-text">&lt;b&gt;Na me diṭṭho ito pubbe,&lt;/b&gt;</span><br />
</p>
<p id="mnd16c2p2">
<span class="pali m-text">(iccāyasmā sāriputto)</span><br />
</p>
<p id="mnd16c2p3">
<span class="pali m-text">&lt;b&gt;Na suto uda kassaci;&lt;/b&gt;</span><br />
</p>
<p id="mnd16c2p4">
<span class="pali m-text">&lt;b&gt;Evaṁ vagguvado satthā,&lt;/b&gt;</span><br />
</p>
<p id="mnd16c2p5">
<span class="pali m-text">&lt;b&gt;Tusitā gaṇimāgato.&lt;/b&gt;</span><br />
</p>
<p id="mnd16c3p1">
<span class="pali m-text">&lt;b&gt;Na me diṭṭho ito pubbe&lt;/b&gt;ti.</span><br />
</p>
<p id="mnd16c3p2">
<span class="pali m-text">Ito pubbe me mayā na diṭṭhapubbo so bhagavā iminā cakkhunā iminā attabhāvena.</span><br />
</p>
<p id="mnd16c3p3">
<span class="pali m-text">Yadā bhagavā tāvatiṁsabhavane pāricchattakamūle paṇḍukambalasilāyaṁ vassaṁvuṭṭho devagaṇaparivuto majjhe maṇimayena sopāṇena saṅkassanagaraṁ otiṇṇo imaṁ dassanaṁ pubbe na diṭṭhoti—</span><br />
</p>
<p id="mnd16c3p4">
<span class="pali m-text">na me diṭṭho ito pubbe.</span><br />
</p>
<p id="mnd16c4p1">
<span class="pali m-text">&lt;b&gt;Iccāyasmā sāriputto&lt;/b&gt;ti.</span><br />
</p>
<p id="mnd16c4p2">
<span class="pali m-text">&lt;b&gt;Iccā&lt;/b&gt;ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ—</span><br />
</p>
<p id="mnd16c4p3">
<span class="pali m-text">iccāti.</span><br />
</p>
<p id="mnd16c4p4">
<span class="pali m-text">&lt;b&gt;Āyasmā&lt;/b&gt;ti piyavacanaṁ garuvacanaṁ sagāravasappatissavacanametaṁ—</span><br />
</p>
<p id="mnd16c4p5">
<span class="pali m-text">āyasmāti.</span><br />
</p>
<p id="mnd16c4p6">
<span class="pali m-text">&lt;b&gt;Sāriputto&lt;/b&gt;ti tassa therassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ nirutti byañjanaṁ abhilāpoti—</span><br />
</p>
<p id="mnd16c4p7">
<span class="pali m-text">iccāyasmā sāriputto.</span><br />
</p>
<p id="mnd16c5p1">
<span class="pali m-text">&lt;b&gt;Na suto uda kassacī&lt;/b&gt;ti.</span><br />
</p>
<p id="mnd16c5p2">
<span class="pali m-text">&lt;b&gt;Nā&lt;/b&gt;ti paṭikkhepo.</span><br />
</p>
<p id="mnd16c5p3">
<span class="pali m-text">&lt;b&gt;Udā&lt;/b&gt;ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ—</span><br />
</p>
<p id="mnd16c5p4">
<span class="pali m-text">udāti.</span><br />
</p>
<p id="mnd16c5p5">
<span class="pali m-text">&lt;b&gt;Kassacī&lt;/b&gt;ti khattiyassa vā brāhmaṇassa vā vessassa vā suddassa vā gahaṭṭhassa vā pabbajitassa vā devassa vā manussassa vāti—</span><br />
</p>
<p id="mnd16c5p6">
<span class="pali m-text">na suto uda kassaci.</span><br />
</p>
<p id="mnd16c6p1">
<span class="pali m-text">&lt;b&gt;Evaṁ vagguvado satthā&lt;/b&gt;ti.</span><br />
</p>
<p id="mnd16c6p2">
<span class="pali m-text">Evaṁ vagguvado madhuravado pemanīyavado hadayaṅgamavado karavīkarutamañjughoso.</span><br />
</p>
<p id="mnd16c6p3">
<span class="pali m-text">Aṭṭhaṅgasamannāgato kho pana tassa bhagavato mukhato ghoso niccharati—</span><br />
</p>
<p id="mnd16c6p4">
<span class="pali m-text">visaṭṭho ca viññeyyo ca mañju ca savanīyo ca bindu ca avisārī ca gambhīro ca ninnādī ca.</span><br />
</p>
<p id="mnd16c6p5">
<span class="pali m-text">Yathā parisaṁ kho pana so bhagavā sarena viññāpeti, na assa bahiddhā parisāya ghoso niccharati, brahmassaro kho pana so bhagavā karavīkabhāṇīti—</span><br />
</p>
<p id="mnd16c6p6">
<span class="pali m-text">evaṁ vagguvado.</span><br />
</p>
<p id="mnd16c7p1">
<span class="pali m-text">&lt;b&gt;Satthā&lt;/b&gt;ti satthā bhagavā satthavāho.</span><br />
</p>
<p id="mnd16c7p2">
<span class="pali m-text">Yathā satthavāho satte kantāraṁ tāreti, corakantāraṁ tāreti, vāḷakantāraṁ tāreti, dubbhikkhakantāraṁ tāreti, nirudakakantāraṁ tāreti uttāreti nittāreti patāreti khemantabhūmiṁ sampāpeti;</span><br />
</p>
<p id="mnd16c7p3">
<span class="pali m-text">evamevaṁ bhagavā satthavāho satte kantāraṁ tāreti, jātikantāraṁ tāreti, jarākantāraṁ tāreti, byādhikantāraṁ …pe… maraṇakantāraṁ … sokaparidevadukkhadomanassupāyāsakantāraṁ tāreti, rāgakantāraṁ tāreti, dosakantāraṁ … mohakantāraṁ … mānakantāraṁ … diṭṭhikantāraṁ … kilesakantāraṁ … duccaritakantāraṁ tāreti, rāgagahanaṁ tāreti, dosagahanaṁ … mohagahanaṁ … mānagahanaṁ … diṭṭhigahanaṁ … kilesagahanaṁ … duccaritagahanaṁ tāreti uttāreti nittāreti patāreti khemantaṁ amataṁ nibbānaṁ sampāpetīti.</span><br />
</p>
<p id="mnd16c7p4">
<span class="pali m-text">Evampi bhagavā satthavāho.</span><br />
</p>
<p id="mnd16c8p1">
<span class="pali m-text">Atha vā bhagavā netā vinetā anunetā paññāpetā nijjhāpetā pekkhetā pasādetāti.</span><br />
</p>
<p id="mnd16c8p2">
<span class="pali m-text">Evampi bhagavā satthavāho.</span><br />
</p>
<p id="mnd16c9p1">
<span class="pali m-text">Atha vā bhagavā anuppannassa maggassa uppādetā, asañjātassa maggassa sañjanetā, anakkhātassa maggassa akkhātā, maggaññū maggavidū maggakovido maggānugā ca pana etarahi sāvakā viharanti pacchā samannāgatāti.</span><br />
</p>
<p id="mnd16c9p2">
<span class="pali m-text">Evampi bhagavā satthavāhoti—</span><br />
</p>
<p id="mnd16c9p3">
<span class="pali m-text">evaṁ vagguvado satthā.</span><br />
</p>
<p id="mnd16c10p1">
<span class="pali m-text">&lt;b&gt;Tusitā gaṇimāgato&lt;/b&gt;ti.</span><br />
</p>
<p id="mnd16c10p2">
<span class="pali m-text">Bhagavā tusitakāyā cavitvā sato sampajāno mātukucchiṁ okkantoti.</span><br />
</p>
<p id="mnd16c10p3">
<span class="pali m-text">Evampi tusitā gaṇimāgato.</span><br />
</p>
<p id="mnd16c11p1">
<span class="pali m-text">Atha vā devā vuccanti tusitā.</span><br />
</p>
<p id="mnd16c11p2">
<span class="pali m-text">Te tuṭṭhā santuṭṭhā attamanā pamuditā pītisomanassajātā devalokato gaṇiṁ āgatoti.</span><br />
</p>
<p id="mnd16c11p3">
<span class="pali m-text">Evampi tusitā gaṇimāgato.</span><br />
</p>
<p id="mnd16c11p4">
<span class="pali m-text">Atha vā arahanto vuccanti tusitā.</span><br />
</p>
<p id="mnd16c11p5">
<span class="pali m-text">Te tuṭṭhā santuṭṭhā attamanā paripuṇṇasaṅkappā arahantānaṁ gaṇiṁ āgatoti.</span><br />
</p>
<p id="mnd16c11p6">
<span class="pali m-text">Evampi tusitā gaṇimāgato.</span><br />
</p>
<p id="mnd16c11p7">
<span class="pali m-text">&lt;b&gt;Gaṇī&lt;/b&gt;ti gaṇī bhagavā.</span><br />
</p>
<p id="mnd16c11p8">
<span class="pali m-text">Gaṇācariyoti gaṇī, gaṇassa satthāti gaṇī, gaṇaṁ pariharatīti gaṇī, gaṇaṁ ovadatīti gaṇī, gaṇamanusāsatīti gaṇī, visārado gaṇaṁ upasaṅkamatīti gaṇī, gaṇassa sussūsati sotaṁ odahati aññā cittaṁ upaṭṭhapetīti gaṇī, gaṇaṁ akusalā vuṭṭhāpetvā kusale patiṭṭhāpetīti gaṇī, bhikkhugaṇassa gaṇī, bhikkhunigaṇassa gaṇī, upāsakagaṇassa gaṇī, upāsikāgaṇassa gaṇī, rājagaṇassa gaṇī, khattiyagaṇassa … brāhmaṇagaṇassa … vessagaṇassa … suddagaṇassa … devagaṇassa … brahmagaṇassa gaṇī, saṅghī gaṇī gaṇācariyo.</span><br />
</p>
<p id="mnd16c11p9">
<span class="pali m-text">&lt;b&gt;Āgato&lt;/b&gt;ti upagato samupagato samupapanno saṅkassanagaranti—</span><br />
</p>
<p id="mnd16c11p10">
<span class="pali m-text">tusitā gaṇimāgato.</span><br />
</p>
<p id="mnd16c12p1">
<span class="pali m-text">Tenāha thero sāriputto—</span><br />
</p>
<p id="mnd16c13p1">
<span class="pali m-text">“Na me diṭṭho ito pubbe,</span><br />
</p>
<p id="mnd16c13p2">
<span class="pali m-text">(iccāyasmā sāriputto)</span><br />
</p>
<p id="mnd16c13p3">
<span class="pali m-text">Na suto uda kassaci;</span><br />
</p>
<p id="mnd16c13p4">
<span class="pali m-text">Evaṁ vagguvado satthā,</span><br />
</p>
<p id="mnd16c13p5">
<span class="pali m-text">Tusitā gaṇimāgato”ti.</span><br />
</p>
<p id="mnd16c14p1">
<span class="pali m-text">&lt;b&gt;Sadevakassa lokassa,&lt;/b&gt;</span><br />
</p>
<p id="mnd16c14p2">
<span class="pali m-text">&lt;b&gt;yathā dissati cakkhumā;&lt;/b&gt;</span><br />
</p>
<p id="mnd16c14p3">
<span class="pali m-text">&lt;b&gt;Sabbaṁ tamaṁ vinodetvā,&lt;/b&gt;</span><br />
</p>
<p id="mnd16c14p4">
<span class="pali m-text">&lt;b&gt;ekova ratimajjhagā.&lt;/b&gt;</span><br />
</p>
<p id="mnd16c15p1">
<span class="pali m-text">&lt;b&gt;Sadevakassa lokassā&lt;/b&gt;ti sadevakassa lokassa samārakassa sabrahmakassa sassamaṇabrāhmaṇiyā pajāya sadevamanussāyāti—</span><br />
</p>
<p id="mnd16c15p2">
<span class="pali m-text">sadevakassa lokassa.</span><br />
</p>
<p id="mnd16c16p1">
<span class="pali m-text">&lt;b&gt;Yathā dissati cakkhumā&lt;/b&gt;ti yathā bhagavantaṁ tāvatiṁsabhavane pāricchattakamūle paṇḍukambalasilāyaṁ nisinnaṁ dhammaṁ desentaṁ devatā passanti tathā manussā passanti.</span><br />
</p>
<p id="mnd16c16p2">
<span class="pali m-text">Yathā manussā passanti tathā devatā passanti.</span><br />
</p>
<p id="mnd16c16p3">
<span class="pali m-text">Yathā devānaṁ dissati tathā manussānaṁ dissati.</span><br />
</p>
<p id="mnd16c16p4">
<span class="pali m-text">Yathā manussānaṁ dissati tathā devānaṁ dissatīti.</span><br />
</p>
<p id="mnd16c16p5">
<span class="pali m-text">Evampi yathā dissati cakkhumā.</span><br />
</p>
<p id="mnd16c16p6">
<span class="pali m-text">Yathā vā paneke bhonto samaṇabrāhmaṇā adantā dantavaṇṇena dissanti, asantā santavaṇṇena dissanti, anupasantā upasantavaṇṇena dissanti, anibbutā nibbutavaṇṇena dissanti.</span><br />
</p>
<p id="mnd16c17p1">
<span class="pali m-text">“Patirūpako mattikākuṇḍalova,</span><br />
</p>
<p id="mnd16c17p2">
<span class="pali m-text">Lohaḍḍhamāsova suvaṇṇachanno;</span><br />
</p>
<p id="mnd16c17p3">
<span class="pali m-text">Caranti loke parivārachannā,</span><br />
</p>
<p id="mnd16c17p4">
<span class="pali m-text">Anto asuddhā bahi sobhamānā”ti.</span><br />
</p>
<p id="mnd16c18p1">
<span class="pali m-text">Na bhagavā evaṁ dissati.</span><br />
</p>
<p id="mnd16c18p2">
<span class="pali m-text">Bhagavā bhūtena tacchena tathena yāthāvena aviparītena sabhāvena danto dantavaṇṇena dissati, santo santavaṇṇena dissati, upasanto upasantavaṇṇena dissati, nibbuto nibbutavaṇṇena dissati, akappitairiyāpathā ca buddhā bhagavanto paṇidhisampannāti.</span><br />
</p>
<p id="mnd16c18p3">
<span class="pali m-text">Evampi yathā dissati cakkhumā.</span><br />
</p>
<p id="mnd16c19p1">
<span class="pali m-text">Atha vā bhagavā visuddhasaddo gatakittisaddasiloko nāgabhavane ca supaṇṇabhavane ca yakkhabhavane ca asurabhavane ca gandhabbabhavane ca mahārājabhavane ca indabhavane ca brahmabhavane ca devabhavane ca ediso ca tādiso ca tato ca bhiyyoti.</span><br />
</p>
<p id="mnd16c19p2">
<span class="pali m-text">Evampi yathā dissati cakkhumā.</span><br />
</p>
<p id="mnd16c20p1">
<span class="pali m-text">Atha vā bhagavā dasahi balehi samannāgato, catūhi vesārajjehi, catūhi paṭisambhidāhi, chahi abhiññāhi, chahi buddhadhammehi, tejena ca balena ca guṇena ca vīriyena ca paññāya ca dissati ñāyati paññāyati.</span><br />
</p>
<p id="mnd16c21p1">
<span class="pali m-text">“Dūre santo pakāsenti,</span><br />
</p>
<p id="mnd16c21p2">
<span class="pali m-text">himavantova pabbato;</span><br />
</p>
<p id="mnd16c21p3">
<span class="pali m-text">Asantettha na dissanti,</span><br />
</p>
<p id="mnd16c21p4">
<span class="pali m-text">rattiṁ khittā yathā sarā”ti.</span><br />
</p>
<p id="mnd16c22p1">
<span class="pali m-text">Evampi yathā dissati cakkhumā.</span><br />
</p>
<p id="mnd16c23p1">
<span class="pali m-text">&lt;b&gt;Cakkhumā&lt;/b&gt;ti bhagavā pañcahi cakkhūhi cakkhumā—</span><br />
</p>
<p id="mnd16c23p2">
<span class="pali m-text">maṁsacakkhunāpi cakkhumā, dibbacakkhunāpi cakkhumā, paññācakkhunāpi cakkhumā, buddhacakkhunāpi cakkhumā, samantacakkhunāpi cakkhumā.</span><br />
</p>
<p id="mnd16c24p1">
<span class="pali m-text">Kathaṁ bhagavā maṁsacakkhunāpi cakkhumā?</span><br />
</p>
<p id="mnd16c24p2">
<span class="pali m-text">Maṁsacakkhumhi bhagavato pañca vaṇṇā saṁvijjanti—</span><br />
</p>
<p id="mnd16c24p3">
<span class="pali m-text">nīlo ca vaṇṇo, pītako ca vaṇṇo, lohitako ca vaṇṇo, kaṇho ca vaṇṇo, odāto ca vaṇṇo.</span><br />
</p>
<p id="mnd16c24p4">
<span class="pali m-text">Akkhilomāni ca bhagavato.</span><br />
</p>
<p id="mnd16c24p5">
<span class="pali m-text">Yattha ca akkhilomāni patiṭṭhitāni taṁ nīlaṁ hoti sunīlaṁ pāsādikaṁ dassaneyyaṁ umāpupphasamānaṁ.</span><br />
</p>
<p id="mnd16c24p6">
<span class="pali m-text">Tassa parato pītakaṁ hoti supītakaṁ suvaṇṇavaṇṇaṁ pāsādikaṁ dassaneyyaṁ kaṇikārapupphasamānaṁ.</span><br />
</p>
<p id="mnd16c24p7">
<span class="pali m-text">Ubhato ca akkhikūṭāni bhagavato lohitakāni honti sulohitakāni pāsādikāni dassaneyyāni indagopakasamānāni.</span><br />
</p>
<p id="mnd16c24p8">
<span class="pali m-text">Majjhe kaṇhaṁ hoti sukaṇhaṁ alūkhaṁ suddhaṁ pāsādikaṁ dassaneyyaṁ addāriṭṭhakasamānaṁ.</span><br />
</p>
<p id="mnd16c24p9">
<span class="pali m-text">Tassa parato odātaṁ hoti suodātaṁ setaṁ paṇḍaraṁ pāsādikaṁ dassaneyyaṁ osadhitārakasamānaṁ.</span><br />
</p>
<p id="mnd16c24p10">
<span class="pali m-text">Tena bhagavā pākatikena maṁsacakkhunā attabhāvapariyāpannena purimasucaritakammābhinibbattena samantā yojanaṁ passati divā ceva rattiñca.</span><br />
</p>
<p id="mnd16c24p11">
<span class="pali m-text">Yadāpi caturaṅgasamannāgato andhakāro hoti sūriyo ca atthaṅgato hoti;</span><br />
</p>
<p id="mnd16c24p12">
<span class="pali m-text">kāḷapakkho ca uposatho hoti, tibbo ca vanasaṇḍo hoti, mahā ca kāḷamegho abbhuṭṭhito hoti.</span><br />
</p>
<p id="mnd16c24p13">
<span class="pali m-text">Evarūpepi caturaṅgasamannāgate andhakāre samantā yojanaṁ passati.</span><br />
</p>
<p id="mnd16c24p14">
<span class="pali m-text">Natthi so kuṭṭo vā kavāṭaṁ vā pākāro vā pabbato vā gaccho vā latā vā āvaraṇaṁ rūpānaṁ dassanāya.</span><br />
</p>
<p id="mnd16c24p15">
<span class="pali m-text">Ekañce tilaphalaṁ nimittaṁ katvā tilavāhe pakkhipeyya, taññeva tilaphalaṁ uddhareyya.</span><br />
</p>
<p id="mnd16c24p16">
<span class="pali m-text">Evaṁ parisuddhaṁ bhagavato pākatikamaṁsacakkhu.</span><br />
</p>
<p id="mnd16c24p17">
<span class="pali m-text">Evaṁ bhagavā maṁsacakkhunāpi cakkhumā.</span><br />
</p>
<p id="mnd16c25p1">
<span class="pali m-text">Kathaṁ bhagavā dibbena cakkhunāpi cakkhumā?</span><br />
</p>
<p id="mnd16c25p2">
<span class="pali m-text">Bhagavā dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate;</span><br />
</p>
<p id="mnd16c25p3">
<span class="pali m-text">yathākammūpage satte pajānāti—</span><br />
</p>
<p id="mnd16c25p4">
<span class="pali m-text">“ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā, te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā;</span><br />
</p>
<p id="mnd16c25p5">
<span class="pali m-text">ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṁ anupavādakā sammādiṭṭhikā sammādiṭṭhikammasamādānā, te kāyassa bhedā paraṁ maraṇā sugatiṁ saggaṁ lokaṁ upapannā”ti.</span><br />
</p>
<p id="mnd16c25p6">
<span class="pali m-text">Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate;</span><br />
</p>
<p id="mnd16c25p7">
<span class="pali m-text">yathākammūpage satte pajānāti.</span><br />
</p>
<p id="mnd16c25p8">
<span class="pali m-text">Ākaṅkhamāno ca bhagavā ekampi lokadhātuṁ passeyya, dvepi lokadhātuyo passeyya, tissopi lokadhātuyo passeyya, catassopi lokadhātuyo passeyya, pañcapi lokadhātuyo passeyya, dasapi lokadhātuyo passeyya, vīsampi lokadhātuyo passeyya, tiṁsampi lokadhātuyo passeyya, cattālīsampi lokadhātuyo passeyya, paññāsampi lokadhātuyo passeyya, satampi lokadhātuṁ passeyya, sahassimpi cūḷanikaṁ lokadhātuṁ passeyya, dvisahassimpi majjhimikaṁ lokadhātuṁ passeyya, tisahassimpi lokadhātuṁ passeyya, mahāsahassimpi lokadhātuṁ passeyya, yāvatakaṁ pana ākaṅkheyya tāvatakaṁ passeyya.</span><br />
</p>
<p id="mnd16c25p9">
<span class="pali m-text">Evaṁ parisuddhaṁ bhagavato dibbacakkhu.</span><br />
</p>
<p id="mnd16c25p10">
<span class="pali m-text">Evaṁ bhagavā dibbena cakkhunāpi cakkhumā.</span><br />
</p>
<p id="mnd16c26p1">
<span class="pali m-text">Kathaṁ bhagavā paññācakkhunāpi cakkhumā?</span><br />
</p>
<p id="mnd16c26p2">
<span class="pali m-text">Bhagavā mahāpañño puthupañño hāsapañño javanapañño tikkhapañño nibbedhikapañño paññāpabhedakusalo pabhinnañāṇo adhigatapaṭisambhido catuvesārajjappatto dasabaladhārī purisāsabho purisasīho purisanāgo purisājañño purisadhorayho anantañāṇo anantatejo anantayaso aḍḍho mahaddhano dhanavā netā vinetā anunetā paññāpetā nijjhāpetā pekkhetā pasādetā.</span><br />
</p>
<p id="mnd16c26p3">
<span class="pali m-text">So hi bhagavā anuppannassa maggassa uppādetā, asañjātassa maggassa sañjanetā, anakkhātassa maggassa akkhātā, maggaññū maggavidū maggakovido maggānugā ca pana etarahi sāvakā viharanti pacchā samannāgatā.</span><br />
</p>
<p id="mnd16c27p1">
<span class="pali m-text">So hi bhagavā jānaṁ jānāti, passaṁ passati, cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato.</span><br />
</p>
<p id="mnd16c27p2">
<span class="pali m-text">Natthi tassa bhagavato aññātaṁ adiṭṭhaṁ aviditaṁ asacchikataṁ aphassitaṁ paññāya.</span><br />
</p>
<p id="mnd16c27p3">
<span class="pali m-text">Atītaṁ anāgataṁ paccuppannaṁ upādāya sabbe dhammā sabbākārena buddhassa bhagavato ñāṇamukhe āpāthaṁ āgacchanti.</span><br />
</p>
<p id="mnd16c27p4">
<span class="pali m-text">Yaṁ kiñci neyyaṁ nāma atthi jānitabbaṁ attattho vā, parattho vā, ubhayattho vā, diṭṭhadhammiko vā attho, samparāyiko vā attho, uttāno vā attho, gambhīro vā attho, gūḷho vā attho, paṭicchanno vā attho, neyyo vā attho, nīto vā attho, anavajjo vā attho, nikkileso vā attho, vodāno vā attho, paramattho vā attho, sabbaṁ taṁ antobuddhañāṇe parivattati.</span><br />
</p>
<p id="mnd16c28p1">
<span class="pali m-text">Atīte buddhassa bhagavato appaṭihataṁ ñāṇaṁ, anāgate appaṭihataṁ ñāṇaṁ, paccuppanne appaṭihataṁ ñāṇaṁ.</span><br />
</p>
<p id="mnd16c28p2">
<span class="pali m-text">Sabbaṁ kāyakammaṁ buddhassa bhagavato ñāṇānuparivatti.</span><br />
</p>
<p id="mnd16c28p3">
<span class="pali m-text">Sabbaṁ vacīkammaṁ …</span><br />
</p>
<p id="mnd16c28p4">
<span class="pali m-text">sabbaṁ manokammaṁ buddhassa bhagavato ñāṇānuparivatti.</span><br />
</p>
<p id="mnd16c28p5">
<span class="pali m-text">Yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ;</span><br />
</p>
<p id="mnd16c28p6">
<span class="pali m-text">neyyapariyantikaṁ ñāṇaṁ, ñāṇapariyantikaṁ neyyaṁ;</span><br />
</p>
<p id="mnd16c28p7">
<span class="pali m-text">neyyaṁ atikkamitvā ñāṇaṁ nappavattati, ñāṇaṁ atikkamitvā neyyapatho natthi;</span><br />
</p>
<p id="mnd16c28p8">
<span class="pali m-text">aññamaññapariyantaṭṭhāyino te dhammā.</span><br />
</p>
<p id="mnd16c28p9">
<span class="pali m-text">Yathā dvinnaṁ samuggapaṭalānaṁ sammāphusitānaṁ heṭṭhimaṁ samuggapaṭalaṁ uparimaṁ nātivattati, uparimaṁ samuggapaṭalaṁ heṭṭhimaṁ nātivattati, aññamaññapariyantaṭṭhāyino;</span><br />
</p>
<p id="mnd16c28p10">
<span class="pali m-text">evamevaṁ buddhassa bhagavato neyyañca ñāṇañca aññamaññapariyantaṭṭhāyino.</span><br />
</p>
<p id="mnd16c28p11">
<span class="pali m-text">Yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ, neyyapariyantikaṁ ñāṇaṁ, ñāṇapariyantikaṁ neyyaṁ;</span><br />
</p>
<p id="mnd16c28p12">
<span class="pali m-text">neyyaṁ atikkamitvā ñāṇaṁ na pavattati, ñāṇaṁ atikkamitvā neyyapatho natthi;</span><br />
</p>
<p id="mnd16c28p13">
<span class="pali m-text">aññamaññapariyantaṭṭhāyino te dhammā.</span><br />
</p>
<p id="mnd16c29p1">
<span class="pali m-text">Sabbadhammesu buddhassa bhagavato ñāṇaṁ pavattati.</span><br />
</p>
<p id="mnd16c29p2">
<span class="pali m-text">Sabbe dhammā buddhassa bhagavato āvajjanapaṭibaddhā ākaṅkhapaṭibaddhā manasikārapaṭibaddhā cittuppādapaṭibaddhā.</span><br />
</p>
<p id="mnd16c29p3">
<span class="pali m-text">Sabbasattesu buddhassa bhagavato ñāṇaṁ pavattati.</span><br />
</p>
<p id="mnd16c29p4">
<span class="pali m-text">Sabbesaṁ sattānaṁ bhagavā āsayaṁ jānāti, anusayaṁ jānāti, caritaṁ jānāti, adhimuttiṁ jānāti, apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbābhabbe satte pajānāti.</span><br />
</p>
<p id="mnd16c29p5">
<span class="pali m-text">Sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati.</span><br />
</p>
<p id="mnd16c30p1">
<span class="pali m-text">Yathā ye keci macchakacchapā antamaso timitimiṅgalaṁ upādāya antomahāsamudde parivattanti;</span><br />
</p>
<p id="mnd16c30p2">
<span class="pali m-text">evamevaṁ sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati.</span><br />
</p>
<p id="mnd16c30p3">
<span class="pali m-text">Yathā ye keci pakkhī antamaso garuḷaṁ venateyyaṁ upādāya ākāsassa padese parivattanti;</span><br />
</p>
<p id="mnd16c30p4">
<span class="pali m-text">evamevaṁ yepi te sāriputtasamā paññāya tepi buddhañāṇassa padese parivattanti;</span><br />
</p>
<p id="mnd16c30p5">
<span class="pali m-text">buddhañāṇaṁ devamanussānaṁ paññaṁ pharitvā abhibhavitvā tiṭṭhati.</span><br />
</p>
<p id="mnd16c30p6">
<span class="pali m-text">Yepi te khattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā nipuṇā kataparappavādā vālavedhirūpā vobhindantā maññe caranti paññāgatena diṭṭhigatāni, te pañhe abhisaṅkharitvā abhisaṅkharitvā tathāgataṁ upasaṅkamitvā pucchanti gūḷhāni ca paṭicchannāni ca.</span><br />
</p>
<p id="mnd16c30p7">
<span class="pali m-text">Kathitā visajjitāva te pañhā bhagavatā honti niddiṭṭhakāraṇā upakkhittakā ca.</span><br />
</p>
<p id="mnd16c30p8">
<span class="pali m-text">Te bhagavato sampajjanti.</span><br />
</p>
<p id="mnd16c30p9">
<span class="pali m-text">Atha kho bhagavāva tattha atirocati, yadidaṁ paññāyāti.</span><br />
</p>
<p id="mnd16c30p10">
<span class="pali m-text">Evaṁ bhagavā paññācakkhunāpi cakkhumā.</span><br />
</p>
<p id="mnd16c31p1">
<span class="pali m-text">Kathaṁ bhagavā buddhacakkhunāpi cakkhumā?</span><br />
</p>
<p id="mnd16c31p2">
<span class="pali m-text">Bhagavā buddhacakkhunā lokaṁ volokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino viharante appekacce naparalokavajjabhayadassāvino viharante.</span><br />
</p>
<p id="mnd16c31p3">
<span class="pali m-text">Seyyathāpi nāma uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni udakānuggatāni antonimuggaposīni, appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni samodakaṁ ṭhitāni, appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni udakaṁ accuggamma tiṭṭhanti anupalittāni udakena;</span><br />
</p>
<p id="mnd16c31p4">
<span class="pali m-text">evamevaṁ bhagavā buddhacakkhunā lokaṁ volokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino viharante appekacce naparalokavajjabhayadassāvino viharante.</span><br />
</p>
<p id="mnd16c31p5">
<span class="pali m-text">Jānāti bhagavā—</span><br />
</p>
<p id="mnd16c31p6">
<span class="pali m-text">“ayaṁ puggalo rāgacarito, ayaṁ dosacarito, ayaṁ mohacarito, ayaṁ vitakkacarito, ayaṁ saddhācarito, ayaṁ ñāṇacarito”ti.</span><br />
</p>
<p id="mnd16c31p7">
<span class="pali m-text">Rāgacaritassa bhagavā puggalassa asubhakathaṁ katheti;</span><br />
</p>
<p id="mnd16c31p8">
<span class="pali m-text">dosacaritassa bhagavā puggalassa mettābhāvanaṁ ācikkhati;</span><br />
</p>
<p id="mnd16c31p9">
<span class="pali m-text">mohacaritassa bhagavā puggalassa uddese paripucchāya kālena dhammassavane kālena dhammasākacchāya garusaṁvāse niveseti;</span><br />
</p>
<p id="mnd16c31p10">
<span class="pali m-text">vitakkacaritassa bhagavā puggalassa ānāpānassatiṁ ācikkhati;</span><br />
</p>
<p id="mnd16c31p11">
<span class="pali m-text">saddhācaritassa bhagavā puggalassa pasādanīyaṁ nimittaṁ ācikkhati buddhasubodhiṁ dhammasudhammataṁ saṅghasuppaṭipattiṁ sīlāni ca attano;</span><br />
</p>
<p id="mnd16c31p12">
<span class="pali m-text">ñāṇacaritassa bhagavā puggalassa vipassanānimittaṁ ācikkhati aniccākāraṁ dukkhākāraṁ anattākāraṁ.</span><br />
</p>
<p id="mnd16c32p1">
<span class="pali m-text">“Sele yathā pabbatamuddhaniṭṭhito,</span><br />
</p>
<p id="mnd16c32p2">
<span class="pali m-text">Yathāpi passe janataṁ samantato;</span><br />
</p>
<p id="mnd16c32p3">
<span class="pali m-text">Tathūpamaṁ dhammamayaṁ sumedha,</span><br />
</p>
<p id="mnd16c32p4">
<span class="pali m-text">Pāsādamāruyha samantacakkhu;</span><br />
</p>
<p id="mnd16c32p5">
<span class="pali m-text">Sokāvatiṇṇaṁ janatamapetasoko,</span><br />
</p>
<p id="mnd16c32p6">
<span class="pali m-text">Avekkhassu jātijarābhibhūtan”ti.</span><br />
</p>
<p id="mnd16c33p1">
<span class="pali m-text">Evaṁ bhagavā buddhacakkhunāpi cakkhumā.</span><br />
</p>
<p id="mnd16c34p1">
<span class="pali m-text">Kathaṁ bhagavā samantacakkhunāpi cakkhumā?</span><br />
</p>
<p id="mnd16c34p2">
<span class="pali m-text">Samantacakkhu vuccati sabbaññutañāṇaṁ.</span><br />
</p>
<p id="mnd16c34p3">
<span class="pali m-text">Bhagavā sabbaññutañāṇena upeto samupeto upagato samupagato upapanno samupapanno samannāgato.</span><br />
</p>
<p id="mnd16c35p1">
<span class="pali m-text">“Na tassa adiṭṭhamidhatthi kiñci,</span><br />
</p>
<p id="mnd16c35p2">
<span class="pali m-text">Atho aviññātamajānitabbaṁ;</span><br />
</p>
<p id="mnd16c35p3">
<span class="pali m-text">Sabbaṁ abhiññāsi yadatthi neyyaṁ,</span><br />
</p>
<p id="mnd16c35p4">
<span class="pali m-text">Tathāgato tena samantacakkhū”ti.</span><br />
</p>
<p id="mnd16c36p1">
<span class="pali m-text">Evaṁ bhagavā samantacakkhunāpi cakkhumāti—</span><br />
</p>
<p id="mnd16c36p2">
<span class="pali m-text">yathā dissati cakkhumā.</span><br />
</p>
<p id="mnd16c37p1">
<span class="pali m-text">&lt;b&gt;Sabbaṁ tamaṁ vinodetvā&lt;/b&gt;ti sabbaṁ rāgatamaṁ dosatamaṁ mohatamaṁ mānatamaṁ diṭṭhitamaṁ kilesatamaṁ duccaritatamaṁ andhakaraṇaṁ acakkhukaraṇaṁ aññāṇakaraṇaṁ paññānirodhikaṁ vighātapakkhikaṁ anibbānasaṁvattanikaṁ nuditvā panuditvā jahitvā pajahitvā vinodetvā byantiṁ karitvā anabhāvaṁ gametvāti—</span><br />
</p>
<p id="mnd16c37p2">
<span class="pali m-text">sabbaṁ tamaṁ vinodetvā.</span><br />
</p>
<p id="mnd16c38p1">
<span class="pali m-text">&lt;b&gt;Ekova ratimajjhagā&lt;/b&gt;ti.</span><br />
</p>
<p id="mnd16c38p2">
<span class="pali m-text">&lt;b&gt;Eko&lt;/b&gt;ti bhagavā pabbajjāsaṅkhātena eko, adutiyaṭṭhena eko, taṇhāya pahānaṭṭhena eko, ekantavītarāgoti eko, ekantavītadosoti eko, ekantavītamohoti eko, ekantanikkilesoti eko, ekāyanamaggaṁ gatoti eko, anuttaraṁ sammāsambodhiṁ abhisambuddhoti eko.</span><br />
</p>
<p id="mnd16c39p1">
<span class="pali m-text">Kathaṁ bhagavā pabbajjāsaṅkhātena eko?</span><br />
</p>
<p id="mnd16c39p2">
<span class="pali m-text">Bhagavā daharova samāno susu kāḷakeso bhadrena yobbanena samannāgato paṭhamena vayasā akāmakānaṁ mātāpitūnaṁ assumukhānaṁ rudantānaṁ vilapantānaṁ ñātisaṅghaṁ pahāya sabbaṁ gharāvāsapalibodhaṁ chinditvā puttadārapalibodhaṁ chinditvā ñātipalibodhaṁ chinditvā mittāmaccapalibodhaṁ chinditvā sannidhipalibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati iriyati vattati pāleti yapeti yāpeti—</span><br />
</p>
<p id="mnd16c39p3">
<span class="pali m-text">evaṁ bhagavā pabbajjāsaṅkhātena eko.</span><br />
</p>
<p id="mnd16c40p1">
<span class="pali m-text">Kathaṁ bhagavā adutiyaṭṭhena eko?</span><br />
</p>
<p id="mnd16c40p2">
<span class="pali m-text">So evaṁ pabbajito samāno eko araññavanapatthāni pantāni senāsanāni paṭisevati appasaddāni appanigghosāni vijanavātāni manussarāhasseyyakāni paṭisallānasāruppāni.</span><br />
</p>
<p id="mnd16c40p3">
<span class="pali m-text">So eko carati, eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya pavisati, eko paṭikkamati, eko raho nisīdati, eko caṅkamaṁ adhiṭṭhāti, eko carati viharati iriyati vattati pāleti yapeti yāpeti—</span><br />
</p>
<p id="mnd16c40p4">
<span class="pali m-text">evaṁ bhagavā adutiyaṭṭhena eko.</span><br />
</p>
<p id="mnd16c41p1">
<span class="pali m-text">Kathaṁ bhagavā taṇhāya pahānaṭṭhena eko?</span><br />
</p>
<p id="mnd16c41p2">
<span class="pali m-text">So evaṁ eko adutiyo appamatto ātāpī pahitatto viharanto najjā nerañjarāya tīre bodhirukkhamūle mahāpadhānaṁ padahanto māraṁ sasenaṁ kaṇhaṁ namuciṁ pamattabandhuṁ vidhamitvā taṇhājāliniṁ visaritaṁ visattikaṁ pajahasi vinodesi byantiṁ akāsi anabhāvaṁ gamesi.</span><br />
</p>
<p id="mnd16c42p1">
<span class="pali m-text">“Taṇhādutiyo puriso,</span><br />
</p>
<p id="mnd16c42p2">
<span class="pali m-text">dīghamaddhānasaṁsaraṁ;</span><br />
</p>
<p id="mnd16c42p3">
<span class="pali m-text">Itthabhāvaññathābhāvaṁ,</span><br />
</p>
<p id="mnd16c42p4">
<span class="pali m-text">saṁsāraṁ nātivattati.</span><br />
</p>
<p id="mnd16c43p1">
<span class="pali m-text">Etamādīnavaṁ ñatvā,</span><br />
</p>
<p id="mnd16c43p2">
<span class="pali m-text">Taṇhaṁ dukkhassa sambhavaṁ;</span><br />
</p>
<p id="mnd16c43p3">
<span class="pali m-text">Vītataṇho anādāno,</span><br />
</p>
<p id="mnd16c43p4">
<span class="pali m-text">Sato bhikkhu paribbaje”ti.</span><br />
</p>
<p id="mnd16c44p1">
<span class="pali m-text">Evaṁ bhagavā taṇhāya pahānaṭṭhena eko.</span><br />
</p>
<p id="mnd16c45p1">
<span class="pali m-text">Kathaṁ bhagavā ekantavītarāgoti eko?</span><br />
</p>
<p id="mnd16c45p2">
<span class="pali m-text">Rāgassa pahīnattā ekantavītarāgoti eko, dosassa pahīnattā ekantavītadosoti eko, mohassa pahīnattā ekantavītamohoti eko, kilesānaṁ pahīnattā ekantanikkilesoti eko.</span><br />
</p>
<p id="mnd16c46p1">
<span class="pali m-text">Kathaṁ bhagavā ekāyanamaggaṁ gatoti eko?</span><br />
</p>
<p id="mnd16c46p2">
<span class="pali m-text">Ekāyanamaggo vuccati cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo.</span><br />
</p>
<p id="mnd16c47p1">
<span class="pali m-text">“Ekāyanaṁ jātikhayantadassī,</span><br />
</p>
<p id="mnd16c47p2">
<span class="pali m-text">Maggaṁ pajānāti hitānukampī;</span><br />
</p>
<p id="mnd16c47p3">
<span class="pali m-text">Etena maggena tariṁsu pubbe,</span><br />
</p>
<p id="mnd16c47p4">
<span class="pali m-text">Tarissanti ye ca taranti oghan”ti.</span><br />
</p>
<p id="mnd16c48p1">
<span class="pali m-text">Evaṁ bhagavā ekāyanamaggaṁ gatoti eko.</span><br />
</p>
<p id="mnd16c49p1">
<span class="pali m-text">Kathaṁ bhagavā eko anuttaraṁ sammāsambodhiṁ abhisambuddhoti eko?</span><br />
</p>
<p id="mnd16c49p2">
<span class="pali m-text">&lt;b&gt;Bodhi&lt;/b&gt; vuccati catūsu maggesu ñāṇaṁ paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi.</span><br />
</p>
<p id="mnd16c49p3">
<span class="pali m-text">Bhagavā tena bodhiñāṇena “sabbe saṅkhārā aniccā”ti bujjhi,</span><br />
</p>
<p id="mnd16c49p4">
<span class="pali m-text">“sabbe saṅkhārā dukkhā”ti bujjhi,</span><br />
</p>
<p id="mnd16c49p5">
<span class="pali m-text">“sabbe dhammā anattā”ti bujjhi,</span><br />
</p>
<p id="mnd16c49p6">
<span class="pali m-text">“avijjāpaccayā saṅkhārā”ti bujjhi …pe…</span><br />
</p>
<p id="mnd16c49p7">
<span class="pali m-text">“jātipaccayā jarāmaraṇan”ti bujjhi;</span><br />
</p>
<p id="mnd16c49p8">
<span class="pali m-text">“avijjānirodhā saṅkhāranirodho”ti bujjhi …pe…</span><br />
</p>
<p id="mnd16c49p9">
<span class="pali m-text">“jātinirodhā jarāmaraṇanirodho”ti bujjhi;</span><br />
</p>
<p id="mnd16c49p10">
<span class="pali m-text">“idaṁ dukkhan”ti bujjhi,</span><br />
</p>
<p id="mnd16c49p11">
<span class="pali m-text">“ayaṁ dukkhasamudayo”ti bujjhi,</span><br />
</p>
<p id="mnd16c49p12">
<span class="pali m-text">“ayaṁ dukkhanirodho”ti bujjhi,</span><br />
</p>
<p id="mnd16c49p13">
<span class="pali m-text">“ayaṁ dukkhanirodhagāminī paṭipadā”ti bujjhi;</span><br />
</p>
<p id="mnd16c49p14">
<span class="pali m-text">“ime āsavā”ti bujjhi …pe…</span><br />
</p>
<p id="mnd16c49p15">
<span class="pali m-text">“ayaṁ āsavanirodhagāminī paṭipadā”ti bujjhi;</span><br />
</p>
<p id="mnd16c49p16">
<span class="pali m-text">“ime dhammā pariññeyyā”ti bujjhi …</span><br />
</p>
<p id="mnd16c49p17">
<span class="pali m-text">pahātabbāti …</span><br />
</p>
<p id="mnd16c49p18">
<span class="pali m-text">bhāvetabbāti …</span><br />
</p>
<p id="mnd16c49p19">
<span class="pali m-text">sacchikātabbāti bujjhi,</span><br />
</p>
<p id="mnd16c49p20">
<span class="pali m-text">channaṁ phassāyatanānaṁ samudayañca atthaṅgamañca assādañca ādīnavañca nissaraṇañca bujjhi,</span><br />
</p>
<p id="mnd16c49p21">
<span class="pali m-text">pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca bujjhi,</span><br />
</p>
<p id="mnd16c49p22">
<span class="pali m-text">catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca bujjhi,</span><br />
</p>
<p id="mnd16c49p23">
<span class="pali m-text">“yaṁ kiñci samudayadhammaṁ,</span><br />
</p>
<p id="mnd16c49p24">
<span class="pali m-text">sabbaṁ taṁ nirodhadhamman”ti bujjhi.</span><br />
</p>
<p id="mnd16c50p1">
<span class="pali m-text">Atha vā yaṁ kiñci bujjhitabbaṁ anubujjhitabbaṁ paṭibujjhitabbaṁ sambujjhitabbaṁ adhigantabbaṁ phassitabbaṁ sacchikātabbaṁ, sabbaṁ taṁ tena bodhiñāṇena bujjhi anubujjhi paṭibujjhi sambujjhi sammābujjhi adhigacchi phassesi sacchākāsi.</span><br />
</p>
<p id="mnd16c50p2">
<span class="pali m-text">Evaṁ bhagavā eko anuttaraṁ sammāsambodhiṁ abhisambuddhoti eko.</span><br />
</p>
<p id="mnd16c51p1">
<span class="pali m-text">&lt;b&gt;Ratimajjhagā&lt;/b&gt;ti.</span><br />
</p>
<p id="mnd16c51p2">
<span class="pali m-text">&lt;b&gt;Ratin&lt;/b&gt;ti nekkhammaratiṁ vivekaratiṁ upasamaratiṁ sambodhiratiṁ ajjhagā samajjhagā adhigacchi phassesi sacchākāsīti—</span><br />
</p>
<p id="mnd16c51p3">
<span class="pali m-text">ekova ratimajjhagā.</span><br />
</p>
<p id="mnd16c52p1">
<span class="pali m-text">Tenāha thero sāriputto—</span><br />
</p>
<p id="mnd16c53p1">
<span class="pali m-text">“Sadevakassa lokassa,</span><br />
</p>
<p id="mnd16c53p2">
<span class="pali m-text">yathā dissati cakkhumā;</span><br />
</p>
<p id="mnd16c53p3">
<span class="pali m-text">Sabbaṁ tamaṁ vinodetvā,</span><br />
</p>
<p id="mnd16c53p4">
<span class="pali m-text">ekova ratimajjhagā”ti.</span><br />
</p>
<p id="mnd16c54p1">
<span class="pali m-text">&lt;b&gt;Taṁ buddhaṁ asitaṁ tādiṁ,&lt;/b&gt;</span><br />
</p>
<p id="mnd16c54p2">
<span class="pali m-text">&lt;b&gt;Akuhaṁ gaṇimāgataṁ;&lt;/b&gt;</span><br />
</p>
<p id="mnd16c54p3">
<span class="pali m-text">&lt;b&gt;Bahūnamidha baddhānaṁ,&lt;/b&gt;</span><br />
</p>
<p id="mnd16c54p4">
<span class="pali m-text">&lt;b&gt;Atthi pañhena āgamaṁ.&lt;/b&gt;</span><br />
</p>
<p id="mnd16c55p1">
<span class="pali m-text">&lt;b&gt;Taṁ buddhaṁ asitaṁ tādin&lt;/b&gt;ti.</span><br />
</p>
<p id="mnd16c55p2">
<span class="pali m-text">&lt;b&gt;Buddho&lt;/b&gt;ti yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ pāpuṇi balesu ca vasībhāvaṁ.</span><br />
</p>
<p id="mnd16c55p3">
<span class="pali m-text">&lt;b&gt;Buddho&lt;/b&gt;ti kenaṭṭhena buddho?</span><br />
</p>
<p id="mnd16c55p4">
<span class="pali m-text">Bujjhitā saccānīti buddho,</span><br />
</p>
<p id="mnd16c55p5">
<span class="pali m-text">bodhetā pajāyāti buddho,</span><br />
</p>
<p id="mnd16c55p6">
<span class="pali m-text">sabbaññutāya buddho,</span><br />
</p>
<p id="mnd16c55p7">
<span class="pali m-text">sabbadassāvitāya buddho,</span><br />
</p>
<p id="mnd16c55p8">
<span class="pali m-text">anaññaneyyatāya buddho,</span><br />
</p>
<p id="mnd16c55p9">
<span class="pali m-text">visavitāya buddho,</span><br />
</p>
<p id="mnd16c55p10">
<span class="pali m-text">khīṇāsavasaṅkhātena buddho,</span><br />
</p>
<p id="mnd16c55p11">
<span class="pali m-text">nirupalepasaṅkhātena buddho,</span><br />
</p>
<p id="mnd16c55p12">
<span class="pali m-text">ekantavītarāgoti buddho,</span><br />
</p>
<p id="mnd16c55p13">
<span class="pali m-text">ekantavītadosoti buddho,</span><br />
</p>
<p id="mnd16c55p14">
<span class="pali m-text">ekantavītamohoti buddho,</span><br />
</p>
<p id="mnd16c55p15">
<span class="pali m-text">ekantanikkilesoti buddho,</span><br />
</p>
<p id="mnd16c55p16">
<span class="pali m-text">ekāyanamaggaṁ gatoti buddho,</span><br />
</p>
<p id="mnd16c55p17">
<span class="pali m-text">eko anuttaraṁ sammāsambodhiṁ abhisambuddhoti buddho,</span><br />
</p>
<p id="mnd16c55p18">
<span class="pali m-text">abuddhivihatattā buddhipaṭilābhattā buddho.</span><br />
</p>
<p id="mnd16c55p19">
<span class="pali m-text">Buddhoti netaṁ nāmaṁ mātarā kataṁ na pitarā kataṁ,</span><br />
</p>
<p id="mnd16c55p20">
<span class="pali m-text">na bhātarā kataṁ,</span><br />
</p>
<p id="mnd16c55p21">
<span class="pali m-text">na bhaginiyā kataṁ,</span><br />
</p>
<p id="mnd16c55p22">
<span class="pali m-text">na mittāmaccehi kataṁ,</span><br />
</p>
<p id="mnd16c55p23">
<span class="pali m-text">na ñātisālohitehi kataṁ,</span><br />
</p>
<p id="mnd16c55p24">
<span class="pali m-text">na samaṇabrāhmaṇehi kataṁ,</span><br />
</p>
<p id="mnd16c55p25">
<span class="pali m-text">na devatāhi kataṁ.</span><br />
</p>
<p id="mnd16c55p26">
<span class="pali m-text">Vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti, yadidaṁ buddhoti—</span><br />
</p>
<p id="mnd16c55p27">
<span class="pali m-text">taṁ buddhaṁ.</span><br />
</p>
<p id="mnd16c55p28">
<span class="pali m-text">&lt;b&gt;Asitan&lt;/b&gt;ti dve nissayā—</span><br />
</p>
<p id="mnd16c55p29">
<span class="pali m-text">taṇhānissayo ca diṭṭhinissayo ca.</span><br />
</p>
<p id="mnd16c55p30">
<span class="pali m-text">Katamo taṇhānissayo?</span><br />
</p>
<p id="mnd16c55p31">
<span class="pali m-text">Yāva taṇhāsaṅkhātena sīmakataṁ odhikataṁ pariyantakataṁ pariggahitaṁ mamāyitaṁ—</span><br />
</p>
<p id="mnd16c55p32">
<span class="pali m-text">idaṁ mama, etaṁ mama, ettakaṁ mama, ettāvatā mama, mama rūpā saddā gandhā rasā phoṭṭhabbā, attharaṇā pāvuraṇā dāsidāsā ajeḷakā kukkuṭasūkarā hatthigavāssavaḷavā, khettaṁ vatthuṁ hiraññaṁ suvaṇṇaṁ, gāmanigamarājadhāniyo raṭṭhañca janapado ca koso ca koṭṭhāgārañca, kevalampi mahāpathaviṁ taṇhāvasena mamāyati, yāvatā aṭṭhasataṁ taṇhāvicaritaṁ—</span><br />
</p>
<p id="mnd16c55p33">
<span class="pali m-text">ayaṁ taṇhānissayo.</span><br />
</p>
<p id="mnd16c56p1">
<span class="pali m-text">Katamo diṭṭhinissayo?</span><br />
</p>
<p id="mnd16c56p2">
<span class="pali m-text">Vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi.</span><br />
</p>
<p id="mnd16c56p3">
<span class="pali m-text">Yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisukāyikaṁ diṭṭhivipphanditaṁ diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesaggāho viparītaggāho vipallāsaggāho micchāgāho “ayāthāvakasmiṁ yāthāvakan”ti gāho yāvatā dvāsaṭṭhi diṭṭhigatāni—</span><br />
</p>
<p id="mnd16c56p4">
<span class="pali m-text">ayaṁ diṭṭhinissayo.</span><br />
</p>
<p id="mnd16c57p1">
<span class="pali m-text">Buddhassa bhagavato taṇhānissayo pahīno, diṭṭhinissayo paṭinissaṭṭho;</span><br />
</p>
<p id="mnd16c57p2">
<span class="pali m-text">taṇhānissayassa pahīnattā diṭṭhinissayassa paṭinissaṭṭhattā bhagavā cakkhuṁ asito, sotaṁ … ghānaṁ … jivhaṁ … kāyaṁ … manaṁ asito,</span><br />
</p>
<p id="mnd16c57p3">
<span class="pali m-text">rūpe … sadde … gandhe … rase … phoṭṭhabbe …</span><br />
</p>
<p id="mnd16c57p4">
<span class="pali m-text">kulaṁ … gaṇaṁ … āvāsaṁ … lābhaṁ … yasaṁ … pasaṁsaṁ … sukhaṁ … cīvaraṁ … piṇḍapātaṁ … senāsanaṁ … gilānapaccayabhesajjaparikkhāraṁ …</span><br />
</p>
<p id="mnd16c57p5">
<span class="pali m-text">kāmadhātuṁ … rūpadhātuṁ … arūpadhātuṁ … kāmabhavaṁ … rūpabhavaṁ … arūpabhavaṁ … saññābhavaṁ … asaññābhavaṁ … nevasaññānāsaññābhavaṁ …</span><br />
</p>
<p id="mnd16c57p6">
<span class="pali m-text">ekavokārabhavaṁ … catuvokārabhavaṁ … pañcavokārabhavaṁ …</span><br />
</p>
<p id="mnd16c57p7">
<span class="pali m-text">atītaṁ … anāgataṁ … paccuppannaṁ …</span><br />
</p>
<p id="mnd16c57p8">
<span class="pali m-text">diṭṭhasutamutaviññātabbe dhamme asito anissito anallīno anupagato anajjhosito anadhimutto nikkhanto nissaṭo vippamutto visaññutto vimariyādikatena cetasā viharatīti—</span><br />
</p>
<p id="mnd16c57p9">
<span class="pali m-text">taṁ buddhaṁ asitaṁ.</span><br />
</p>
<p id="mnd16c58p1">
<span class="pali m-text">&lt;b&gt;Tādin&lt;/b&gt;ti bhagavā pañcahākārehi tādī—</span><br />
</p>
<p id="mnd16c58p2">
<span class="pali m-text">iṭṭhāniṭṭhe tādī, cattāvīti tādī, tiṇṇāvīti tādī, muttāvīti tādī, taṁniddesā tādī.</span><br />
</p>
<p id="mnd16c59p1">
<span class="pali m-text">Kathaṁ bhagavā iṭṭhāniṭṭhe tādī?</span><br />
</p>
<p id="mnd16c59p2">
<span class="pali m-text">Bhagavā lābhepi tādī, alābhepi tādī, yasepi tādī, ayasepi tādī, pasaṁsāyapi tādī nindāyapi tādī, sukhepi tādī, dukkhepi tādī;</span><br />
</p>
<p id="mnd16c59p3">
<span class="pali m-text">ekacce bāhaṁ gandhena limpeyyuṁ, ekacce bāhaṁ vāsiyā taccheyyuṁ, amukasmiṁ natthi rāgo, amukasmiṁ natthi paṭighaṁ, anunayapaṭighavippahīno ugghātinigghātivītivatto anurodhavirodhaṁ samatikkanto.</span><br />
</p>
<p id="mnd16c59p4">
<span class="pali m-text">Evaṁ bhagavā iṭṭhāniṭṭhe tādī.</span><br />
</p>
<p id="mnd16c60p1">
<span class="pali m-text">Kathaṁ bhagavā cattāvīti tādī?</span><br />
</p>
<p id="mnd16c60p2">
<span class="pali m-text">Bhagavato rāgo catto vanto mutto pahīno paṭinissaṭṭho, doso … moho … kodho … upanāho … makkho … paḷāso … issā … macchariyaṁ … māyā … sāṭheyyaṁ … thambho … sārambho … māno … atimāno … mado … pamādo … sabbe kilesā … sabbe duccaritā … sabbe darathā … sabbe pariḷāhā … sabbe santāpā … sabbākusalābhisaṅkhārā cattā vantā muttā pahīnā paṭinissaṭṭhā.</span><br />
</p>
<p id="mnd16c60p3">
<span class="pali m-text">Evaṁ bhagavā cattāvīti tādī.</span><br />
</p>
<p id="mnd16c61p1">
<span class="pali m-text">Kathaṁ bhagavā tiṇṇāvīti tādī?</span><br />
</p>
<p id="mnd16c61p2">
<span class="pali m-text">Bhagavā kāmoghaṁ tiṇṇo, bhavoghaṁ tiṇṇo, diṭṭhoghaṁ tiṇṇo, avijjoghaṁ tiṇṇo, sabbaṁ saṁsārapathaṁ tiṇṇo uttiṇṇo nittiṇṇo atikkanto samatikkanto vītivatto.</span><br />
</p>
<p id="mnd16c61p3">
<span class="pali m-text">So vuṭṭhavāso ciṇṇacaraṇo gataddho gatadiso gatakoṭiyo pālitabrahmacariyo uttamadiṭṭhippatto bhāvitamaggo pahīnakileso paṭividdhākuppo sacchikatanirodho.</span><br />
</p>
<p id="mnd16c61p4">
<span class="pali m-text">Dukkhaṁ tassa pariññātaṁ, samudayo pahīno, maggo bhāvito, nirodho sacchikato, abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ.</span><br />
</p>
<p id="mnd16c61p5">
<span class="pali m-text">So ukkhittapaligho saṅkiṇṇaparikkho abbūḷhesiko niraggaḷo ariyo pannaddhajo pannabhāro visaññutto pañcaṅgavippahīno chaḷaṅgasamannāgato ekārakkho caturāpasseno panuṇṇapaccekasacco samavayasaṭṭhesano anāvilasaṅkappo passaddhakāyasaṅkhāro suvimuttacitto suvimuttapañño kevalī vusitavā uttamapuriso paramapuriso paramapattippatto.</span><br />
</p>
<p id="mnd16c61p6">
<span class="pali m-text">So nevācinati, nāpacinati;</span><br />
</p>
<p id="mnd16c61p7">
<span class="pali m-text">apacinitvā ṭhito neva pajahati, na upādiyati;</span><br />
</p>
<p id="mnd16c61p8">
<span class="pali m-text">pajahitvā ṭhito neva saṁsibbati, na ussineti;</span><br />
</p>
<p id="mnd16c61p9">
<span class="pali m-text">visinetvā ṭhito neva vidhūpeti, na sandhūpeti;</span><br />
</p>
<p id="mnd16c61p10">
<span class="pali m-text">vidhūpetvā ṭhito, asekhena sīlakkhandhena samannāgatattā ṭhito, asekhena samādhikkhandhena samannāgatattā ṭhito, asekhena paññākkhandhena samannāgatattā ṭhito, asekhena vimuttikkhandhena samannāgatattā ṭhito, asekhena vimuttiñāṇadassanakkhandhena samannāgatattā ṭhito, saccaṁ sampaṭipādiyitvā ṭhito, ejaṁ samatikkamitvā ṭhito, kilesaggiṁ pariyādiyitvā ṭhito, aparigamanatāya ṭhito, kaṭaṁ samādāya ṭhito, muttipaṭisevanatāya ṭhito, mettāya pārisuddhiyā ṭhito, karuṇāya pārisuddhiyā ṭhito, muditāya pārisuddhiyā ṭhito, upekkhāya pārisuddhiyā ṭhito, accantapārisuddhiyā ṭhito, atammayatāya pārisuddhiyā ṭhito, vimuttattā ṭhito, santusitattā ṭhito, khandhapariyante ṭhito, dhātupariyante ṭhito, āyatanapariyante ṭhito, gatipariyante ṭhito, upapattipariyante ṭhito, paṭisandhipariyante ṭhito, bhavapariyante ṭhito, saṁsārapariyante ṭhito, vaṭṭapariyante ṭhito, antime bhave ṭhito, antime samussaye ṭhito, antimadehadharo bhagavā.</span><br />
</p>
<p id="mnd16c62p1">
<span class="pali m-text">“Tassāyaṁ pacchimako bhavo,</span><br />
</p>
<p id="mnd16c62p2">
<span class="pali m-text">carimoyaṁ samussayo;</span><br />
</p>
<p id="mnd16c62p3">
<span class="pali m-text">Jātimaraṇasaṁsāro,</span><br />
</p>
<p id="mnd16c62p4">
<span class="pali m-text">natthi tassa punabbhavo”ti.</span><br />
</p>
<p id="mnd16c63p1">
<span class="pali m-text">Evaṁ bhagavā tiṇṇāvīti tādī.</span><br />
</p>
<p id="mnd16c64p1">
<span class="pali m-text">Kathaṁ bhagavā muttāvīti tādī?</span><br />
</p>
<p id="mnd16c64p2">
<span class="pali m-text">Bhagavato rāgā cittaṁ muttaṁ vimuttaṁ suvimuttaṁ, dosā cittaṁ … mohā cittaṁ … kodhā … upanāhā … makkhā … paḷāsā … issāya … macchariyā … māyāya … sāṭheyyā … thambhā … sārambhā … mānā … atimānā … madā … pamādā … sabbakilesehi … sabbaduccaritehi … sabbadarathehi … sabbapariḷāhehi … sabbasantāpehi … sabbākusalābhisaṅkhārehi cittaṁ muttaṁ vimuttaṁ suvimuttaṁ.</span><br />
</p>
<p id="mnd16c64p3">
<span class="pali m-text">Evaṁ bhagavā muttāvīti tādī.</span><br />
</p>
<p id="mnd16c65p1">
<span class="pali m-text">Kathaṁ bhagavā taṁniddesā tādī?</span><br />
</p>
<p id="mnd16c65p2">
<span class="pali m-text">Bhagavā sīle sati sīlavāti taṁniddesā tādī, saddhāya sati saddhoti taṁniddesā tādī, vīriye sati vīriyavāti taṁniddesā tādī, satiyā sati satimāti taṁniddesā tādī, samādhismiṁ sati samāhitoti taṁniddesā tādī, paññāya sati paññavāti taṁniddesā tādī, vijjāya sati tevijjoti taṁniddesā tādī, abhiññāya sati chaḷabhiññoti taṁniddesā tādī, dasabale sati dasabaloti taṁniddesā tādī.</span><br />
</p>
<p id="mnd16c65p3">
<span class="pali m-text">Evaṁ bhagavā taṁniddesā tādīti—</span><br />
</p>
<p id="mnd16c65p4">
<span class="pali m-text">taṁ buddhaṁ asitaṁ tādiṁ.</span><br />
</p>
<p id="mnd16c66p1">
<span class="pali m-text">&lt;b&gt;Akuhaṁ gaṇimāgatan&lt;/b&gt;ti.</span><br />
</p>
<p id="mnd16c66p2">
<span class="pali m-text">&lt;b&gt;Akuho&lt;/b&gt;ti tīṇi kuhanavatthūni—</span><br />
</p>
<p id="mnd16c66p3">
<span class="pali m-text">paccayapaṭisevanasaṅkhātaṁ kuhanavatthu, iriyāpathasaṅkhātaṁ kuhanavatthu, sāmantajappanasaṅkhātaṁ kuhanavatthu.</span><br />
</p>
<p id="mnd16c67p1">
<span class="pali m-text">Katamaṁ paccayapaṭisevanasaṅkhātaṁ kuhanavatthu?</span><br />
</p>
<p id="mnd16c67p2">
<span class="pali m-text">Idha gahapatikā bhikkhuṁ nimantenti cīvarapiṇḍapātasenāsanagilānapaccayabhesajjaparikkhārehi.</span><br />
</p>
<p id="mnd16c67p3">
<span class="pali m-text">So pāpiccho icchāpakato atthiko cīvarapiṇḍapātasenāsanagilānapaccayabhesajjaparikkhārānaṁ bhiyyokamyataṁ upādāya cīvaraṁ paccakkhāti, piṇḍapātaṁ paccakkhāti, senāsanaṁ paccakkhāti, gilānapaccayabhesajjaparikkhāraṁ paccakkhāti.</span><br />
</p>
<p id="mnd16c67p4">
<span class="pali m-text">So evamāha—</span><br />
</p>
<p id="mnd16c67p5">
<span class="pali m-text">“kiṁ samaṇassa mahagghena cīvarena.</span><br />
</p>
<p id="mnd16c67p6">
<span class="pali m-text">Etaṁ sāruppaṁ, yaṁ samaṇo susānā vā saṅkārakūṭā vā pāpaṇikā vā nantakāni uccinitvā saṅghāṭiṁ karitvā dhāreyya.</span><br />
</p>
<p id="mnd16c67p7">
<span class="pali m-text">Kiṁ samaṇassa mahagghena piṇḍapātena.</span><br />
</p>
<p id="mnd16c67p8">
<span class="pali m-text">Etaṁ sāruppaṁ, yaṁ samaṇo uñchācariyāya piṇḍiyālopena jīvitaṁ kappeyya.</span><br />
</p>
<p id="mnd16c67p9">
<span class="pali m-text">Kiṁ samaṇassa mahagghena senāsanena.</span><br />
</p>
<p id="mnd16c67p10">
<span class="pali m-text">Etaṁ sāruppaṁ, yaṁ samaṇo rukkhamūliko vā assa sosāniko vā abbhokāsiko vā.</span><br />
</p>
<p id="mnd16c67p11">
<span class="pali m-text">Kiṁ samaṇassa mahagghena gilānapaccayabhesajjaparikkhārena.</span><br />
</p>
<p id="mnd16c67p12">
<span class="pali m-text">Etaṁ sāruppaṁ, yaṁ samaṇo pūtimuttena haritakīkhaṇḍena osadhaṁ kareyyā”ti tadupādāya lūkhaṁ cīvaraṁ dhāreti, lūkhaṁ piṇḍapātaṁ paribhuñjati, lūkhaṁ senāsanaṁ paṭisevati, lūkhaṁ gilānapaccayabhesajjaparikkhāraṁ paṭisevati.</span><br />
</p>
<p id="mnd16c67p13">
<span class="pali m-text">Tamenaṁ gahapatikā evaṁ jānanti—</span><br />
</p>
<p id="mnd16c67p14">
<span class="pali m-text">“ayaṁ samaṇo appiccho santuṭṭho pavivitto asaṁsaṭṭho āraddhavīriyo dhutavādo”ti bhiyyo bhiyyo nimantenti cīvarapiṇḍapātasenāsanagilānapaccayabhesajjaparikkhārehi.</span><br />
</p>
<p id="mnd16c67p15">
<span class="pali m-text">So evamāha—</span><br />
</p>
<p id="mnd16c67p16">
<span class="pali m-text">“tiṇṇaṁ sammukhībhāvā saddho kulaputto bahuṁ puññaṁ pasavati, saddhāya sammukhībhāvā saddho kulaputto bahuṁ puññaṁ pasavati, deyyadhammassa sammukhībhāvā saddho kulaputto bahuṁ puññaṁ pasavati, dakkhiṇeyyānaṁ sammukhībhāvā saddho kulaputto bahuṁ puññaṁ pasavati.</span><br />
</p>
<p id="mnd16c67p17">
<span class="pali m-text">Tumhākañcevāyaṁ saddhā atthi, deyyadhammo ca saṁvijjati, ahañca paṭiggāhako.</span><br />
</p>
<p id="mnd16c67p18">
<span class="pali m-text">Sace ahaṁ na paṭiggahessāmi, evaṁ tumhe puññena paribāhirā bhavissatha, na mayhaṁ iminā attho, api ca tumhākaṁyeva anukampāya paṭiggaṇhāmī”ti.</span><br />
</p>
<p id="mnd16c67p19">
<span class="pali m-text">Tadupādāya bahumpi cīvaraṁ paṭiggaṇhāti, bahumpi piṇḍapātaṁ paṭiggaṇhāti, bahumpi senāsanaṁ paṭiggaṇhāti, bahumpi gilānapaccayabhesajjaparikkhāraṁ paṭiggaṇhāti.</span><br />
</p>
<p id="mnd16c67p20">
<span class="pali m-text">Yā evarūpā bhākuṭikā bhākuṭiyaṁ kuhanā kuhāyanā kuhitattaṁ—</span><br />
</p>
<p id="mnd16c67p21">
<span class="pali m-text">idaṁ paccayapaṭisevanasaṅkhātaṁ kuhanavatthu.</span><br />
</p>
<p id="mnd16c68p1">
<span class="pali m-text">Katamaṁ iriyāpathasaṅkhātaṁ kuhanavatthu?</span><br />
</p>
<p id="mnd16c68p2">
<span class="pali m-text">Idhekacco pāpiccho icchāpakato sambhāvanādhippāyo, “evaṁ maṁ jano sambhāvessatī”ti gamanaṁ saṇṭhapeti, ṭhānaṁ saṇṭhapeti, nisajjaṁ saṇṭhapeti, sayanaṁ saṇṭhapeti, paṇidhāya gacchati, paṇidhāya tiṭṭhati, paṇidhāya nisīdati, paṇidhāya seyyaṁ kappeti, samāhito viya gacchati, samāhito viya tiṭṭhati, samāhito viya nisīdati, samāhito viya seyyaṁ kappeti, āpāthakajjhāyīva hoti.</span><br />
</p>
<p id="mnd16c68p3">
<span class="pali m-text">Yā evarūpā iriyāpathassa āṭhapanā ṭhapanā saṇṭhapanā bhākuṭikā bhākuṭiyaṁ kuhanā kuhāyanā kuhitattaṁ—</span><br />
</p>
<p id="mnd16c68p4">
<span class="pali m-text">idaṁ iriyāpathasaṅkhātaṁ kuhanavatthu.</span><br />
</p>
<p id="mnd16c69p1">
<span class="pali m-text">Katamaṁ sāmantajappanasaṅkhātaṁ kuhanavatthu?</span><br />
</p>
<p id="mnd16c69p2">
<span class="pali m-text">Idhekacco pāpiccho icchāpakato sambhāvanādhippāyo “evaṁ maṁ jano sambhāvessatī”ti, ariyadhammasannissitaṁ vācaṁ bhāsati.</span><br />
</p>
<p id="mnd16c69p3">
<span class="pali m-text">“Yo evarūpaṁ cīvaraṁ dhāreti so samaṇo mahesakkho”ti bhaṇati;</span><br />
</p>
<p id="mnd16c69p4">
<span class="pali m-text">“yo evarūpaṁ pattaṁ dhāreti …</span><br />
</p>
<p id="mnd16c69p5">
<span class="pali m-text">lohathālakaṁ dhāreti …</span><br />
</p>
<p id="mnd16c69p6">
<span class="pali m-text">dhammakaraṇaṁ dhāreti …</span><br />
</p>
<p id="mnd16c69p7">
<span class="pali m-text">parissāvanaṁ dhāreti …</span><br />
</p>
<p id="mnd16c69p8">
<span class="pali m-text">kuñcikaṁ dhāreti …</span><br />
</p>
<p id="mnd16c69p9">
<span class="pali m-text">upāhanaṁ dhāreti …</span><br />
</p>
<p id="mnd16c69p10">
<span class="pali m-text">kāyabandhanaṁ dhāreti …</span><br />
</p>
<p id="mnd16c69p11">
<span class="pali m-text">āyogaṁ dhāreti, so samaṇo mahesakkho”ti bhaṇati;</span><br />
</p>
<p id="mnd16c69p12">
<span class="pali m-text">“yassa evarūpo upajjhāyo so samaṇo mahesakkho”ti bhaṇati;</span><br />
</p>
<p id="mnd16c69p13">
<span class="pali m-text">“yassa evarūpo ācariyo …</span><br />
</p>
<p id="mnd16c69p14">
<span class="pali m-text">evarūpā samānupajjhāyakā …</span><br />
</p>
<p id="mnd16c69p15">
<span class="pali m-text">samānācariyakā …</span><br />
</p>
<p id="mnd16c69p16">
<span class="pali m-text">mittā …</span><br />
</p>
<p id="mnd16c69p17">
<span class="pali m-text">sandiṭṭhā …</span><br />
</p>
<p id="mnd16c69p18">
<span class="pali m-text">sambhattā …</span><br />
</p>
<p id="mnd16c69p19">
<span class="pali m-text">sahāyā, so samaṇo mahesakkho”ti bhaṇati;</span><br />
</p>
<p id="mnd16c69p20">
<span class="pali m-text">“yo evarūpe vihāre vasati, so samaṇo mahesakkho”ti bhaṇati;</span><br />
</p>
<p id="mnd16c69p21">
<span class="pali m-text">“yo evarūpe aḍḍhayoge vasati …</span><br />
</p>
<p id="mnd16c69p22">
<span class="pali m-text">pāsāde vasati …</span><br />
</p>
<p id="mnd16c69p23">
<span class="pali m-text">hammiye vasati …</span><br />
</p>
<p id="mnd16c69p24">
<span class="pali m-text">guhāyaṁ vasati …</span><br />
</p>
<p id="mnd16c69p25">
<span class="pali m-text">leṇe vasati …</span><br />
</p>
<p id="mnd16c69p26">
<span class="pali m-text">kuṭiyā vasati …</span><br />
</p>
<p id="mnd16c69p27">
<span class="pali m-text">kūṭāgāre vasati …</span><br />
</p>
<p id="mnd16c69p28">
<span class="pali m-text">aṭṭe vasati …</span><br />
</p>
<p id="mnd16c69p29">
<span class="pali m-text">māḷe vasati …</span><br />
</p>
<p id="mnd16c69p30">
<span class="pali m-text">uddaṇḍe vasati …</span><br />
</p>
<p id="mnd16c69p31">
<span class="pali m-text">upaṭṭhānasālāyaṁ vasati …</span><br />
</p>
<p id="mnd16c69p32">
<span class="pali m-text">maṇḍape vasati …</span><br />
</p>
<p id="mnd16c69p33">
<span class="pali m-text">rukkhamūle vasati, so samaṇo mahesakkho”ti bhaṇati.</span><br />
</p>
<p id="mnd16c70p1">
<span class="pali m-text">Atha vā korajikakorajiko, bhākuṭikabhākuṭiko, kuhakakuhako, lapakalapako, mukhasambhāvito “ayaṁ samaṇo imāsaṁ evarūpānaṁ vihārasamāpattīnaṁ lābhī”ti.</span><br />
</p>
<p id="mnd16c70p2">
<span class="pali m-text">Tādisaṁ gambhīraṁ gūḷhaṁ nipuṇaṁ paṭicchannaṁ lokuttaraṁ suññatāpaṭisaññuttaṁ kathaṁ katheti.</span><br />
</p>
<p id="mnd16c70p3">
<span class="pali m-text">Yā evarūpā bhākuṭikā bhākuṭiyaṁ kuhanā kuhāyanā kuhitattaṁ—</span><br />
</p>
<p id="mnd16c70p4">
<span class="pali m-text">idaṁ sāmantajappanasaṅkhātaṁ kuhanavatthu.</span><br />
</p>
<p id="mnd16c70p5">
<span class="pali m-text">Buddhassa bhagavato imāni tīṇi kuhanavatthūni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni.</span><br />
</p>
<p id="mnd16c70p6">
<span class="pali m-text">Tasmā buddho akuhoti—</span><br />
</p>
<p id="mnd16c70p7">
<span class="pali m-text">akuhaṁ.</span><br />
</p>
<p id="mnd16c71p1">
<span class="pali m-text">&lt;b&gt;Gaṇimāgatan&lt;/b&gt;ti.</span><br />
</p>
<p id="mnd16c71p2">
<span class="pali m-text">&lt;b&gt;Gaṇī&lt;/b&gt;ti gaṇī bhagavā.</span><br />
</p>
<p id="mnd16c71p3">
<span class="pali m-text">Gaṇācariyoti gaṇī, gaṇassa satthāti gaṇī, gaṇaṁ pariharatīti gaṇī, gaṇaṁ ovadatīti gaṇī, gaṇaṁ anusāsatīti gaṇī, visārado gaṇaṁ upasaṅkamatīti gaṇī, gaṇassa sussūsati sotaṁ odahati aññā cittaṁ upaṭṭhapetīti gaṇī, gaṇaṁ akusalā vuṭṭhāpetvā kusale patiṭṭhāpetīti gaṇī, bhikkhugaṇassa gaṇī, bhikkhunigaṇassa gaṇī, upāsakagaṇassa gaṇī, upāsikāgaṇassa gaṇī, rājagaṇassa gaṇī, khattiyagaṇassa gaṇī, brāhmaṇagaṇassa gaṇī, vessagaṇassa gaṇī, suddagaṇassa gaṇī, brahmagaṇassa gaṇī, devagaṇassa gaṇī, saṅghiṁ gaṇiṁ gaṇācariyaṁ.</span><br />
</p>
<p id="mnd16c71p4">
<span class="pali m-text">&lt;b&gt;Āgatan&lt;/b&gt;ti upagataṁ samupagataṁ samupapannaṁ saṅkassanagaranti—</span><br />
</p>
<p id="mnd16c71p5">
<span class="pali m-text">akuhaṁ gaṇimāgataṁ.</span><br />
</p>
<p id="mnd16c72p1">
<span class="pali m-text">&lt;b&gt;Bahūnamidha baddhānan&lt;/b&gt;ti.</span><br />
</p>
<p id="mnd16c72p2">
<span class="pali m-text">Bahūnaṁ khattiyānaṁ brāhmaṇānaṁ vessānaṁ suddānaṁ gahaṭṭhānaṁ pabbajitānaṁ devānaṁ manussānaṁ.</span><br />
</p>
<p id="mnd16c72p3">
<span class="pali m-text">&lt;b&gt;Baddhānan&lt;/b&gt;ti baddhānaṁ baddhacarānaṁ paricārakānaṁ sissānanti—</span><br />
</p>
<p id="mnd16c72p4">
<span class="pali m-text">bahūnamidha baddhānaṁ.</span><br />
</p>
<p id="mnd16c73p1">
<span class="pali m-text">&lt;b&gt;Atthi pañhena āgaman&lt;/b&gt;ti.</span><br />
</p>
<p id="mnd16c73p2">
<span class="pali m-text">Pañhena atthiko āgatomhi, pañhaṁ pucchitukāmo āgatomhi, pañhaṁ sotukāmo āgatomhīti.</span><br />
</p>
<p id="mnd16c73p3">
<span class="pali m-text">Evampi atthi pañhena āgamaṁ.</span><br />
</p>
<p id="mnd16c73p4">
<span class="pali m-text">Atha vā pañhatthikānaṁ pañhaṁ pucchitukāmānaṁ pañhaṁ sotukāmānaṁ āgamanaṁ abhikkamanaṁ upasaṅkamanaṁ payirupāsanaṁ siyā atthīti.</span><br />
</p>
<p id="mnd16c73p5">
<span class="pali m-text">Evampi atthi pañhena āgamaṁ.</span><br />
</p>
<p id="mnd16c73p6">
<span class="pali m-text">Atha vā pañhāgamo tuyhaṁ atthi, tvampi pahu, tvamasi alamattho mayā pucchitaṁ kathetuṁ visajjetuṁ “vahassetaṁ bhāran”ti.</span><br />
</p>
<p id="mnd16c73p7">
<span class="pali m-text">Evampi atthi pañhena āgamaṁ.</span><br />
</p>
<p id="mnd16c74p1">
<span class="pali m-text">Tenāha thero sāriputto—</span><br />
</p>
<p id="mnd16c75p1">
<span class="pali m-text">“Taṁ buddhaṁ asitaṁ tādiṁ,</span><br />
</p>
<p id="mnd16c75p2">
<span class="pali m-text">akuhaṁ gaṇimāgataṁ;</span><br />
</p>
<p id="mnd16c75p3">
<span class="pali m-text">Bahūnamidha baddhānaṁ,</span><br />
</p>
<p id="mnd16c75p4">
<span class="pali m-text">atthi pañhena āgaman”ti.</span><br />
</p>
<p id="mnd16c76p1">
<span class="pali m-text">&lt;b&gt;Bhikkhuno vijigucchato,&lt;/b&gt;</span><br />
</p>
<p id="mnd16c76p2">
<span class="pali m-text">&lt;b&gt;bhajato rittamāsanaṁ;&lt;/b&gt;</span><br />
</p>
<p id="mnd16c76p3">
<span class="pali m-text">&lt;b&gt;Rukkhamūlaṁ susānaṁ vā,&lt;/b&gt;</span><br />
</p>
<p id="mnd16c76p4">
<span class="pali m-text">&lt;b&gt;pabbatānaṁ guhāsu vā.&lt;/b&gt;</span><br />
</p>
<p id="mnd16c77p1">
<span class="pali m-text">&lt;b&gt;Bhikkhuno vijigucchato&lt;/b&gt;ti.</span><br />
</p>
<p id="mnd16c77p2">
<span class="pali m-text">&lt;b&gt;Bhikkhuno&lt;/b&gt;ti puthujjanakalyāṇassa vā bhikkhuno sekkhassa vā bhikkhuno.</span><br />
</p>
<p id="mnd16c77p3">
<span class="pali m-text">&lt;b&gt;Vijigucchato&lt;/b&gt;ti jātiyā vijigucchato, jarāya … byādhinā … maraṇena … sokehi … paridevehi … dukkhehi … domanassehi … upāyāsehi vijigucchato, nerayikena dukkhena … tiracchānayonikena dukkhena … pettivisayikena dukkhena … mānusikena dukkhena … gabbhokkantimūlakena dukkhena … gabbhaṭṭhitimūlakena dukkhena … gabbhavuṭṭhānamūlakena dukkhena … jātassūpanibandhakena dukkhena … jātassa parādheyyakena dukkhena … attūpakkamena dukkhena … parūpakkamena dukkhena … dukkhadukkhena … saṅkhāradukkhena … vipariṇāmadukkhena … cakkhurogena dukkhena … sotarogena dukkhena … ghānarogena dukkhena … jivhārogena dukkhena … kāyarogena dukkhena … sīsarogena dukkhena … kaṇṇarogena dukkhena … mukharogena dukkhena … dantarogena dukkhena … kāsena … sāsena … pināsena … ḍāhena … jarena … kucchirogena … mucchāya … pakkhandikāya … sūlāya … visūcikāya … kuṭṭhena … gaṇḍena … kilāsena … sosena … apamārena … dadduyā … kaṇḍuyā … kacchuyā … rakhasāya … vitacchikāya … lohitena … pittena … madhumehena … aṁsāya … piḷakāya … bhagandalāya … pittasamuṭṭhānena ābādhena … semhasamuṭṭhānena ābādhena … vātasamuṭṭhānena ābādhena … sannipātikena ābādhena … utupariṇāmajena ābādhena … visamaparihārajena ābādhena … opakkamikena ābādhena … kammavipākajena ābādhena … sītena … uṇhena … jighacchāya … pipāsāya … uccārena … passāvena … ḍaṁsamakasavātātapasarīsapasamphassena dukkhena … mātumaraṇena dukkhena … pitumaraṇena dukkhena … bhātumaraṇena … bhaginimaraṇena … puttamaraṇena … dhītumaraṇena … ñātibyasanena … bhogabyasanena … rogabyasanena … sīlabyasanena … diṭṭhibyasanena dukkhena vijigucchato aṭṭīyato harāyato jigucchatoti—</span><br />
</p>
<p id="mnd16c77p4">
<span class="pali m-text">bhikkhuno vijigucchato.</span><br />
</p>
<p id="mnd16c78p1">
<span class="pali m-text">&lt;b&gt;Bhajato rittamāsanan&lt;/b&gt;ti.</span><br />
</p>
<p id="mnd16c78p2">
<span class="pali m-text">&lt;b&gt;Āsana&lt;/b&gt;ṁ vuccati yattha nisīdati—</span><br />
</p>
<p id="mnd16c78p3">
<span class="pali m-text">mañco pīṭhaṁ bhisi taṭṭikā cammakhaṇḍo tiṇasanthāro paṇṇasanthāro palālasanthāro.</span><br />
</p>
<p id="mnd16c78p4">
<span class="pali m-text">Taṁ āsanaṁ asappāyarūpadassanena rittaṁ vivittaṁ pavivittaṁ, asappāyasaddassavanena rittaṁ vivittaṁ pavivittaṁ, asappāyehi pañcahi kāmaguṇehi rittaṁ vivittaṁ pavivittaṁ.</span><br />
</p>
<p id="mnd16c78p5">
<span class="pali m-text">Taṁ pavivittaṁ āsanaṁ bhajato sambhajato sevato nisevato saṁsevato paṭisevatoti—</span><br />
</p>
<p id="mnd16c78p6">
<span class="pali m-text">bhajato rittamāsanaṁ.</span><br />
</p>
<p id="mnd16c79p1">
<span class="pali m-text">&lt;b&gt;Rukkhamūlaṁ susānaṁ vā&lt;/b&gt;ti.</span><br />
</p>
<p id="mnd16c79p2">
<span class="pali m-text">Rukkhamūlaṁyeva rukkhamūlaṁ, susānaṁyeva susānanti—</span><br />
</p>
<p id="mnd16c79p3">
<span class="pali m-text">rukkhamūlaṁ susānaṁ vā.</span><br />
</p>
<p id="mnd16c79p4">
<span class="pali m-text">&lt;b&gt;Pabbatānaṁ guhāsu vā&lt;/b&gt;ti.</span><br />
</p>
<p id="mnd16c79p5">
<span class="pali m-text">Pabbatāyeva pabbatā, kandarāyeva kandarā, giriguhāyeva giriguhā.</span><br />
</p>
<p id="mnd16c79p6">
<span class="pali m-text">Pabbatantarikāyo vuccanti pabbatapabbhārāti—</span><br />
</p>
<p id="mnd16c79p7">
<span class="pali m-text">pabbatānaṁ guhāsu vā.</span><br />
</p>
<p id="mnd16c80p1">
<span class="pali m-text">Tenāha thero sāriputto—</span><br />
</p>
<p id="mnd16c81p1">
<span class="pali m-text">“Bhikkhuno vijigucchato,</span><br />
</p>
<p id="mnd16c81p2">
<span class="pali m-text">bhajato rittamāsanaṁ;</span><br />
</p>
<p id="mnd16c81p3">
<span class="pali m-text">Rukkhamūlaṁ susānaṁ vā,</span><br />
</p>
<p id="mnd16c81p4">
<span class="pali m-text">pabbatānaṁ guhāsu vā”ti.</span><br />
</p>
<p id="mnd16c82p1">
<span class="pali m-text">&lt;b&gt;Uccāvacesu sayanesu,&lt;/b&gt;</span><br />
</p>
<p id="mnd16c82p2">
<span class="pali m-text">&lt;b&gt;kīvanto tattha bheravā;&lt;/b&gt;</span><br />
</p>
<p id="mnd16c82p3">
<span class="pali m-text">&lt;b&gt;Ye hi bhikkhu na vedheyya,&lt;/b&gt;</span><br />
</p>
<p id="mnd16c82p4">
<span class="pali m-text">&lt;b&gt;nigghose sayanāsane.&lt;/b&gt;</span><br />
</p>
<p id="mnd16c83p1">
<span class="pali m-text">&lt;b&gt;Uccāvacesu sayanesū&lt;/b&gt;ti.</span><br />
</p>
<p id="mnd16c83p2">
<span class="pali m-text">&lt;b&gt;Uccāvacesū&lt;/b&gt;ti uccāvacesu hīnappaṇītesu chekapāpakesu.</span><br />
</p>
<p id="mnd16c83p3">
<span class="pali m-text">&lt;b&gt;Sayanaṁ&lt;/b&gt; vuccati senāsanaṁ vihāro aḍḍhayogo pāsādo hammiyaṁ guhāti—</span><br />
</p>
<p id="mnd16c83p4">
<span class="pali m-text">uccāvacesu sayanesu.</span><br />
</p>
<p id="mnd16c83p5">
<span class="pali m-text">&lt;b&gt;Kīvanto tattha bheravā&lt;/b&gt;ti.</span><br />
</p>
<p id="mnd16c83p6">
<span class="pali m-text">&lt;b&gt;Kīvanto&lt;/b&gt;ti kīvanto kūjanto nadanto saddaṁ karonto.</span><br />
</p>
<p id="mnd16c83p7">
<span class="pali m-text">Atha vā &lt;b&gt;kīvanto&lt;/b&gt;ti kati kittakā kīvatakā kīvabahukā te.</span><br />
</p>
<p id="mnd16c83p8">
<span class="pali m-text">&lt;b&gt;Bheravā&lt;/b&gt;ti sīhā byagghā dīpī acchā taracchā kokā mahiṁsā hatthī ahī vicchikā satapadī, corā vā assu mānavā vā katakammā vā akatakammā vāti—</span><br />
</p>
<p id="mnd16c83p9">
<span class="pali m-text">kīvanto tattha bheravā.</span><br />
</p>
<p id="mnd16c84p1">
<span class="pali m-text">&lt;b&gt;Ye hi bhikkhu na vedheyyā&lt;/b&gt;ti.</span><br />
</p>
<p id="mnd16c84p2">
<span class="pali m-text">&lt;b&gt;Ye hī&lt;/b&gt;ti ye hi bherave passitvā vā suṇitvā vā na vedheyya nappavedheyya na sampavedheyya na taseyya na uttaseyya na parittaseyya na bhāyeyya na santāsaṁ āpajjeyya, abhīrū assa acchambhī anutrāsī apalāyī, pahīnabhayabheravo vigatalomahaṁso vihareyyāti—</span><br />
</p>
<p id="mnd16c84p3">
<span class="pali m-text">ye hi bhikkhu na vedheyya.</span><br />
</p>
<p id="mnd16c85p1">
<span class="pali m-text">&lt;b&gt;Nigghose sayanāsane&lt;/b&gt;ti.</span><br />
</p>
<p id="mnd16c85p2">
<span class="pali m-text">Appasadde appanigghose vijanavāte manussarāhasseyyake paṭisallānasāruppe senāsaneti—</span><br />
</p>
<p id="mnd16c85p3">
<span class="pali m-text">nigghose sayanāsane.</span><br />
</p>
<p id="mnd16c86p1">
<span class="pali m-text">Tenāha thero sāriputto—</span><br />
</p>
<p id="mnd16c87p1">
<span class="pali m-text">“Uccāvacesu sayanesu,</span><br />
</p>
<p id="mnd16c87p2">
<span class="pali m-text">kīvanto tattha bheravā;</span><br />
</p>
<p id="mnd16c87p3">
<span class="pali m-text">Ye hi bhikkhu na vedheyya,</span><br />
</p>
<p id="mnd16c87p4">
<span class="pali m-text">nigghose sayanāsane”ti.</span><br />
</p>
<p id="mnd16c88p1">
<span class="pali m-text">&lt;b&gt;Kati parissayā loke,&lt;/b&gt;</span><br />
</p>
<p id="mnd16c88p2">
<span class="pali m-text">&lt;b&gt;gacchato agataṁ disaṁ;&lt;/b&gt;</span><br />
</p>
<p id="mnd16c88p3">
<span class="pali m-text">&lt;b&gt;Ye bhikkhu abhisambhave,&lt;/b&gt;</span><br />
</p>
<p id="mnd16c88p4">
<span class="pali m-text">&lt;b&gt;pantamhi sayanāsane.&lt;/b&gt;</span><br />
</p>
<p id="mnd16c89p1">
<span class="pali m-text">&lt;b&gt;Kati parissayā loke&lt;/b&gt;ti.</span><br />
</p>
<p id="mnd16c89p2">
<span class="pali m-text">&lt;b&gt;Katī&lt;/b&gt;ti kati kittakā kīvatakā kīvabahukā.</span><br />
</p>
<p id="mnd16c89p3">
<span class="pali m-text">&lt;b&gt;Parissayā&lt;/b&gt;ti dve parissayā—</span><br />
</p>
<p id="mnd16c89p4">
<span class="pali m-text">pākaṭaparissayā ca paṭicchannaparissayā ca.</span><br />
</p>
<p id="mnd16c89p5">
<span class="pali m-text">Katame pākaṭaparissayā?</span><br />
</p>
<p id="mnd16c89p6">
<span class="pali m-text">Sīhā byagghā dīpī acchā taracchā kokā mahiṁsā hatthī ahī vicchikā satapadī, corā vā assu mānavā vā katakammā vā akatakammā vā, cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍāho jaro kucchirogo mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā vitacchikā lohitaṁ pittaṁ madhumeho aṁsā piḷakā bhagandalā, pittasamuṭṭhānā ābādhā …pe…</span><br />
</p>
<p id="mnd16c89p7">
<span class="pali m-text">sītaṁ uṇhaṁ jighacchā pipāsā uccāro passāvo ḍaṁsamakasavātātapasarīsapasamphassā—</span><br />
</p>
<p id="mnd16c89p8">
<span class="pali m-text">ime vuccanti pākaṭaparissayā.</span><br />
</p>
<p id="mnd16c90p1">
<span class="pali m-text">Katame paṭicchannaparissayā?</span><br />
</p>
<p id="mnd16c90p2">
<span class="pali m-text">Kāyaduccaritaṁ vacīduccaritaṁ manoduccaritaṁ kāmacchandanīvaraṇaṁ byāpādanīvaraṇaṁ thinamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ rāgo doso moho kodho upanāho makkho paḷāso issā macchariyaṁ māyā sāṭheyyaṁ thambho sārambho māno atimāno mado pamādo, sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā—</span><br />
</p>
<p id="mnd16c90p3">
<span class="pali m-text">ime vuccanti paṭicchannaparissayā.</span><br />
</p>
<p id="mnd16c91p1">
<span class="pali m-text">&lt;b&gt;Parissayā&lt;/b&gt;ti kenaṭṭhena parissayā?</span><br />
</p>
<p id="mnd16c91p2">
<span class="pali m-text">Parisahantīti parissayā, parihānāya saṁvattantīti parissayā, tatrāsayāti parissayā.</span><br />
</p>
<p id="mnd16c92p1">
<span class="pali m-text">Kathaṁ parisahantīti parissayā?</span><br />
</p>
<p id="mnd16c92p2">
<span class="pali m-text">Te parissayā taṁ puggalaṁ sahanti parisahanti abhibhavanti ajjhottharanti pariyādiyanti maddanti.</span><br />
</p>
<p id="mnd16c92p3">
<span class="pali m-text">Evaṁ parisahantīti—</span><br />
</p>
<p id="mnd16c92p4">
<span class="pali m-text">parissayā.</span><br />
</p>
<p id="mnd16c93p1">
<span class="pali m-text">Kathaṁ parihānāya saṁvattantīti parissayā?</span><br />
</p>
<p id="mnd16c93p2">
<span class="pali m-text">Te parissayā kusalānaṁ dhammānaṁ antarāyāya parihānāya saṁvattanti.</span><br />
</p>
<p id="mnd16c93p3">
<span class="pali m-text">Katamesaṁ kusalānaṁ dhammānaṁ?</span><br />
</p>
<p id="mnd16c93p4">
<span class="pali m-text">Sammāpaṭipadāya anulomapaṭipadāya apaccanīkapaṭipadāya aviruddhapaṭipadāya anvatthapaṭipadāya dhammānudhammapaṭipadāya sīlesu paripūrakāritāya indriyesu guttadvāratāya bhojane mattaññutāya jāgariyānuyogassa satisampajaññassa catunnaṁ satipaṭṭhānānaṁ bhāvanānuyogassa catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassa bhāvanānuyogassa—</span><br />
</p>
<p id="mnd16c93p5">
<span class="pali m-text">imesaṁ kusalānaṁ dhammānaṁ antarāyāya parihānāya saṁvattanti.</span><br />
</p>
<p id="mnd16c93p6">
<span class="pali m-text">Evaṁ parihānāya saṁvattantīti—</span><br />
</p>
<p id="mnd16c93p7">
<span class="pali m-text">parissayā.</span><br />
</p>
<p id="mnd16c94p1">
<span class="pali m-text">Kathaṁ tatrāsayāti parissayā?</span><br />
</p>
<p id="mnd16c94p2">
<span class="pali m-text">Tatthete pāpakā akusalā dhammā uppajjanti attabhāvasannissayā.</span><br />
</p>
<p id="mnd16c94p3">
<span class="pali m-text">Yathā bile bilāsayā pāṇā sayanti, dake dakāsayā pāṇā sayanti, vane vanāsayā pāṇā sayanti, rukkhe rukkhāsayā pāṇā sayanti;</span><br />
</p>
<p id="mnd16c94p4">
<span class="pali m-text">evamevaṁ tatthete pāpakā akusalā dhammā uppajjanti attabhāvasannissayāti.</span><br />
</p>
<p id="mnd16c94p5">
<span class="pali m-text">Evampi tatrāsayāti—</span><br />
</p>
<p id="mnd16c94p6">
<span class="pali m-text">parissayā.</span><br />
</p>
<p id="mnd16c95p1">
<span class="pali m-text">Vuttañhetaṁ bhagavatā—</span><br />
</p>
<p id="mnd16c96p1">
<span class="pali m-text">“Sāntevāsiko, bhikkhave, bhikkhu sācariyako dukkhaṁ na phāsu viharati.</span><br />
</p>
<p id="mnd16c96p2">
<span class="pali m-text">Kathañca, bhikkhave, bhikkhu sāntevāsiko sācariyako dukkhaṁ na phāsu viharati?</span><br />
</p>
<p id="mnd16c96p3">
<span class="pali m-text">Idha, bhikkhave, bhikkhuno cakkhunā rūpaṁ disvā uppajjanti pāpakā akusalā dhammā sarasaṅkappā saṁyojaniyā, tyassa anto vasanti anvāssavanti pāpakā akusalā dhammāti.</span><br />
</p>
<p id="mnd16c96p4">
<span class="pali m-text">Tasmā sāntevāsikoti vuccati.</span><br />
</p>
<p id="mnd16c96p5">
<span class="pali m-text">Te naṁ samudācaranti, samudācaranti naṁ pāpakā akusalā dhammāti.</span><br />
</p>
<p id="mnd16c96p6">
<span class="pali m-text">Tasmā sācariyakoti vuccati.</span><br />
</p>
<p id="mnd16c97p1">
<span class="pali m-text">Puna caparaṁ, bhikkhave, bhikkhuno sotena saddaṁ sutvā …pe…</span><br />
</p>
<p id="mnd16c97p2">
<span class="pali m-text">ghānena gandhaṁ ghāyitvā …</span><br />
</p>
<p id="mnd16c97p3">
<span class="pali m-text">jivhāya rasaṁ sāyitvā …</span><br />
</p>
<p id="mnd16c97p4">
<span class="pali m-text">kāyena phoṭṭhabbaṁ phusitvā …</span><br />
</p>
<p id="mnd16c97p5">
<span class="pali m-text">manasā dhammaṁ viññāya uppajjanti pāpakā akusalā dhammā sarasaṅkappā saṁyojaniyā, tyassa anto vasanti anvāssavanti pāpakā akusalā dhammāti.</span><br />
</p>
<p id="mnd16c97p6">
<span class="pali m-text">Tasmā sāntevāsikoti vuccati.</span><br />
</p>
<p id="mnd16c97p7">
<span class="pali m-text">Te naṁ samudācaranti, samudācaranti naṁ pāpakā akusalā dhammāti.</span><br />
</p>
<p id="mnd16c97p8">
<span class="pali m-text">Tasmā sācariyakoti vuccati.</span><br />
</p>
<p id="mnd16c97p9">
<span class="pali m-text">Evaṁ kho, bhikkhave, bhikkhu sāntevāsiko sācariyako dukkhaṁ na phāsu viharatī”ti.</span><br />
</p>
<p id="mnd16c97p10">
<span class="pali m-text">Evampi tatrāsayāti—</span><br />
</p>
<p id="mnd16c97p11">
<span class="pali m-text">parissayā.</span><br />
</p>
<p id="mnd16c98p1">
<span class="pali m-text">Vuttañhetaṁ bhagavatā—</span><br />
</p>
<p id="mnd16c99p1">
<span class="pali m-text">“Tayome, bhikkhave, antarāmalā antarāamittā antarāsapattā antarāvadhakā antarāpaccatthikā.</span><br />
</p>
<p id="mnd16c99p2">
<span class="pali m-text">Katame tayo?</span><br />
</p>
<p id="mnd16c99p3">
<span class="pali m-text">Lobho, bhikkhave, antarāmalo antarāamitto antarāsapatto antarāvadhako antarāpaccatthiko;</span><br />
</p>
<p id="mnd16c99p4">
<span class="pali m-text">doso, bhikkhave …pe…</span><br />
</p>
<p id="mnd16c99p5">
<span class="pali m-text">moho, bhikkhave, antarāmalo antarāamitto antarāsapatto antarāvadhako antarāpaccatthiko.</span><br />
</p>
<p id="mnd16c99p6">
<span class="pali m-text">Ime kho, bhikkhave, tayo antarāmalā antarāamittā antarāsapattā antarāvadhakā antarāpaccatthikā.</span><br />
</p>
<p id="mnd16c100p1">
<span class="pali m-text">Anatthajanano lobho,</span><br />
</p>
<p id="mnd16c100p2">
<span class="pali m-text">lobho cittappakopano;</span><br />
</p>
<p id="mnd16c100p3">
<span class="pali m-text">Bhayamantarato jātaṁ,</span><br />
</p>
<p id="mnd16c100p4">
<span class="pali m-text">taṁ jano nāvabujjhati.</span><br />
</p>
<p id="mnd16c101p1">
<span class="pali m-text">Luddho atthaṁ na jānāti,</span><br />
</p>
<p id="mnd16c101p2">
<span class="pali m-text">luddho dhammaṁ na passati;</span><br />
</p>
<p id="mnd16c101p3">
<span class="pali m-text">Andhantamaṁ tadā hoti,</span><br />
</p>
<p id="mnd16c101p4">
<span class="pali m-text">yaṁ lobho sahate naraṁ.</span><br />
</p>
<p id="mnd16c102p1">
<span class="pali m-text">Anatthajanano doso,</span><br />
</p>
<p id="mnd16c102p2">
<span class="pali m-text">doso cittappakopano;</span><br />
</p>
<p id="mnd16c102p3">
<span class="pali m-text">Bhayamantarato jātaṁ,</span><br />
</p>
<p id="mnd16c102p4">
<span class="pali m-text">taṁ jano nāvabujjhati.</span><br />
</p>
<p id="mnd16c103p1">
<span class="pali m-text">Kuddho atthaṁ na jānāti,</span><br />
</p>
<p id="mnd16c103p2">
<span class="pali m-text">kuddho dhammaṁ na passati;</span><br />
</p>
<p id="mnd16c103p3">
<span class="pali m-text">Andhantamaṁ tadā hoti,</span><br />
</p>
<p id="mnd16c103p4">
<span class="pali m-text">yaṁ doso sahate naraṁ.</span><br />
</p>
<p id="mnd16c104p1">
<span class="pali m-text">Anatthajanano moho,</span><br />
</p>
<p id="mnd16c104p2">
<span class="pali m-text">moho cittappakopano;</span><br />
</p>
<p id="mnd16c104p3">
<span class="pali m-text">Bhayamantarato jātaṁ,</span><br />
</p>
<p id="mnd16c104p4">
<span class="pali m-text">taṁ jano nāvabujjhati.</span><br />
</p>
<p id="mnd16c105p1">
<span class="pali m-text">Mūḷho atthaṁ na jānāti,</span><br />
</p>
<p id="mnd16c105p2">
<span class="pali m-text">mūḷho dhammaṁ na passati;</span><br />
</p>
<p id="mnd16c105p3">
<span class="pali m-text">Andhantamaṁ tadā hoti,</span><br />
</p>
<p id="mnd16c105p4">
<span class="pali m-text">yaṁ moho sahate naran”ti.</span><br />
</p>
<p id="mnd16c106p1">
<span class="pali m-text">Evampi tatrāsayāti—</span><br />
</p>
<p id="mnd16c106p2">
<span class="pali m-text">parissayā.</span><br />
</p>
<p id="mnd16c106p3">
<span class="pali m-text">Vuttañhetaṁ bhagavatā—</span><br />
</p>
<p id="mnd16c107p1">
<span class="pali m-text">“Tayo kho, mahārāja, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya.</span><br />
</p>
<p id="mnd16c107p2">
<span class="pali m-text">Katame tayo?</span><br />
</p>
<p id="mnd16c107p3">
<span class="pali m-text">Lobho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya;</span><br />
</p>
<p id="mnd16c107p4">
<span class="pali m-text">doso kho, mahārāja …pe…</span><br />
</p>
<p id="mnd16c107p5">
<span class="pali m-text">moho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya.</span><br />
</p>
<p id="mnd16c107p6">
<span class="pali m-text">Ime kho, mahārāja, tayo purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāyāti.</span><br />
</p>
<p id="mnd16c108p1">
<span class="pali m-text">Lobho doso ca moho ca,</span><br />
</p>
<p id="mnd16c108p2">
<span class="pali m-text">purisaṁ pāpacetasaṁ;</span><br />
</p>
<p id="mnd16c108p3">
<span class="pali m-text">Hiṁsanti attasambhūtā,</span><br />
</p>
<p id="mnd16c108p4">
<span class="pali m-text">tacasāraṁva samphalan”ti.</span><br />
</p>
<p id="mnd16c109p1">
<span class="pali m-text">Evampi tatrāsayāti—</span><br />
</p>
<p id="mnd16c109p2">
<span class="pali m-text">parissayā.</span><br />
</p>
<p id="mnd16c110p1">
<span class="pali m-text">Vuttañhetaṁ bhagavatā—</span><br />
</p>
<p id="mnd16c111p1">
<span class="pali m-text">“Rāgo ca doso ca itonidānā,</span><br />
</p>
<p id="mnd16c111p2">
<span class="pali m-text">Aratī ratī lomahaṁso itojā;</span><br />
</p>
<p id="mnd16c111p3">
<span class="pali m-text">Ito samuṭṭhāya manovitakkā,</span><br />
</p>
<p id="mnd16c111p4">
<span class="pali m-text">Kumārakā dhaṅkamivossajantī”ti.</span><br />
</p>
<p id="mnd16c112p1">
<span class="pali m-text">Evampi tatrāsayāti—</span><br />
</p>
<p id="mnd16c112p2">
<span class="pali m-text">parissayā.</span><br />
</p>
<p id="mnd16c112p3">
<span class="pali m-text">&lt;b&gt;Loke&lt;/b&gt;ti manussaloketi—</span><br />
</p>
<p id="mnd16c112p4">
<span class="pali m-text">kati parissayā loke.</span><br />
</p>
<p id="mnd16c113p1">
<span class="pali m-text">&lt;b&gt;Gacchato agataṁ disan&lt;/b&gt;ti.</span><br />
</p>
<p id="mnd16c113p2">
<span class="pali m-text">Agatā disā vuccati amataṁ nibbānaṁ.</span><br />
</p>
<p id="mnd16c113p3">
<span class="pali m-text">Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.</span><br />
</p>
<p id="mnd16c113p4">
<span class="pali m-text">Agatapubbā sā disā na sā disā gatapubbā iminā dīghena addhunā.</span><br />
</p>
<p id="mnd16c114p1">
<span class="pali m-text">“Samatittikaṁ anavasesaṁ,</span><br />
</p>
<p id="mnd16c114p2">
<span class="pali m-text">Telapattaṁ yathā parihareyya;</span><br />
</p>
<p id="mnd16c114p3">
<span class="pali m-text">Evaṁ sacittamanurakkhe,</span><br />
</p>
<p id="mnd16c114p4">
<span class="pali m-text">Patthayāno disaṁ agatapubbaṁ”.</span><br />
</p>
<p id="mnd16c115p1">
<span class="pali m-text">Agatapubbaṁ disaṁ vajato gacchato abhikkamatoti—</span><br />
</p>
<p id="mnd16c115p2">
<span class="pali m-text">gacchato agataṁ disaṁ.</span><br />
</p>
<p id="mnd16c116p1">
<span class="pali m-text">&lt;b&gt;Ye bhikkhu abhisambhave&lt;/b&gt;ti.</span><br />
</p>
<p id="mnd16c116p2">
<span class="pali m-text">&lt;b&gt;Ye&lt;/b&gt;ti ye parissaye abhisambhaveyya abhibhaveyya ajjhotthareyya pariyādiyeyya maddeyyāti—</span><br />
</p>
<p id="mnd16c116p3">
<span class="pali m-text">ye bhikkhu abhisambhave.</span><br />
</p>
<p id="mnd16c117p1">
<span class="pali m-text">&lt;b&gt;Pantamhi sayanāsane&lt;/b&gt;ti.</span><br />
</p>
<p id="mnd16c117p2">
<span class="pali m-text">Ante pante pariyante selante vā vanante vā nadante vā udakante vā yattha na kasīyati na vapīyati, janantaṁ atikkamitvā manussānaṁ anupacāre senāsaneti—</span><br />
</p>
<p id="mnd16c117p3">
<span class="pali m-text">pantamhi sayanāsane.</span><br />
</p>
<p id="mnd16c118p1">
<span class="pali m-text">Tenāha thero sāriputto—</span><br />
</p>
<p id="mnd16c119p1">
<span class="pali m-text">“Kati parissayā loke,</span><br />
</p>
<p id="mnd16c119p2">
<span class="pali m-text">gacchato agataṁ disaṁ;</span><br />
</p>
<p id="mnd16c119p3">
<span class="pali m-text">Ye bhikkhu abhisambhave,</span><br />
</p>
<p id="mnd16c119p4">
<span class="pali m-text">pantamhi sayanāsane”ti.</span><br />
</p>
<p id="mnd16c120p1">
<span class="pali m-text">&lt;b&gt;Kyāssa byappathayo assu,&lt;/b&gt;</span><br />
</p>
<p id="mnd16c120p2">
<span class="pali m-text">&lt;b&gt;kyāssassu idha gocarā;&lt;/b&gt;</span><br />
</p>
<p id="mnd16c120p3">
<span class="pali m-text">&lt;b&gt;Kāni sīlabbatānāssu,&lt;/b&gt;</span><br />
</p>
<p id="mnd16c120p4">
<span class="pali m-text">&lt;b&gt;pahitattassa bhikkhuno.&lt;/b&gt;</span><br />
</p>
<p id="mnd16c121p1">
<span class="pali m-text">&lt;b&gt;Kyāssa byappathayo assū&lt;/b&gt;ti.</span><br />
</p>
<p id="mnd16c121p2">
<span class="pali m-text">Kīdisena byappathena samannāgato assa kiṁsaṇṭhitena kiṁpakārena kiṁpaṭibhāgenāti vacīpārisuddhiṁ pucchati.</span><br />
</p>
<p id="mnd16c121p3">
<span class="pali m-text">Katamā vacīpārisuddhi?</span><br />
</p>
<p id="mnd16c121p4">
<span class="pali m-text">Idha bhikkhu musāvādaṁ pahāya musāvādā paṭivirato hoti saccavādī saccasandho theto paccayiko avisaṁvādako lokassa.</span><br />
</p>
<p id="mnd16c121p5">
<span class="pali m-text">Pisuṇaṁ vācaṁ pahāya pisuṇāya vācāya paṭivirato hoti, ito sutvā na amutra akkhātā imesaṁ bhedāya, amutra vā sutvā na imesaṁ akkhātā amūsaṁ bhedāya, iti bhinnānaṁ vā sandhātā, sahitānaṁ vā anuppadātā samaggārāmo samaggarato samagganandī samaggakaraṇiṁ vācaṁ bhāsitā hoti.</span><br />
</p>
<p id="mnd16c121p6">
<span class="pali m-text">Pharusaṁ vācaṁ pahāya pharusāya vācāya paṭivirato hoti;</span><br />
</p>
<p id="mnd16c121p7">
<span class="pali m-text">yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā tathārūpiṁ vācaṁ bhāsitā hoti.</span><br />
</p>
<p id="mnd16c121p8">
<span class="pali m-text">Samphappalāpaṁ pahāya samphappalāpā paṭivirato hoti kālavādī bhūtavādī atthavādī dhammavādī vinayavādī, nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasaṁhitaṁ.</span><br />
</p>
<p id="mnd16c121p9">
<span class="pali m-text">Catūhi vacīsucaritehi samannāgato catudosāpagataṁ vācaṁ bhāsati, bāttiṁsāya tiracchānakathāya ārato assa virato paṭivirato nikkhanto nissaṭo vippamutto visaññutto vimariyādikatena cetasā viharati.</span><br />
</p>
<p id="mnd16c121p10">
<span class="pali m-text">Dasa kathāvatthūni katheti, seyyathidaṁ—</span><br />
</p>
<p id="mnd16c121p11">
<span class="pali m-text">appicchakathaṁ santuṭṭhikathaṁ pavivekakathaṁ asaṁsaggakathaṁ vīriyārambhakathaṁ sīlakathaṁ samādhikathaṁ paññākathaṁ vimuttikathaṁ vimuttiñāṇadassanakathaṁ satipaṭṭhānakathaṁ sammappadhānakathaṁ iddhipādakathaṁ indriyakathaṁ balakathaṁ bojjhaṅgakathaṁ maggakathaṁ phalakathaṁ nibbānakathaṁ katheti.</span><br />
</p>
<p id="mnd16c121p12">
<span class="pali m-text">Vācāya yato yatto paṭiyatto gutto gopito rakkhito saṁvuto—</span><br />
</p>
<p id="mnd16c121p13">
<span class="pali m-text">ayaṁ vacīpārisuddhi.</span><br />
</p>
<p id="mnd16c121p14">
<span class="pali m-text">Edisāya vacīpārisuddhiyā samannāgato assāti—</span><br />
</p>
<p id="mnd16c121p15">
<span class="pali m-text">kyāssa byappathayo assu.</span><br />
</p>
<p id="mnd16c122p1">
<span class="pali m-text">&lt;b&gt;Kyāssassu idha gocarā&lt;/b&gt;ti.</span><br />
</p>
<p id="mnd16c122p2">
<span class="pali m-text">Kīdisena gocarena samannāgato assa kiṁsaṇṭhitena kiṁpakārena kiṁpaṭibhāgenāti gocaraṁ pucchati.</span><br />
</p>
<p id="mnd16c122p3">
<span class="pali m-text">Atthi gocaro, atthi agocaro.</span><br />
</p>
<p id="mnd16c123p1">
<span class="pali m-text">Katamo agocaro?</span><br />
</p>
<p id="mnd16c123p2">
<span class="pali m-text">Idhekacco vesiyāgocaro vā hoti, vidhavāgocaro vā hoti, thullakumārīgocaro vā hoti, paṇḍakagocaro vā hoti, bhikkhunīgocaro vā hoti, pānāgāragocaro vā hoti, saṁsaṭṭho viharati rājūhi rājamahāmattehi titthiyehi titthiyasāvakehi ananulomikena saṁsaggena.</span><br />
</p>
<p id="mnd16c123p3">
<span class="pali m-text">Yāni vā pana tāni kulāni assaddhāni appasannāni anopānabhūtāni akkosakaparibhāsakāni anatthakāmāni ahitakāmāni aphāsukāmāni ayogakkhemakāmāni bhikkhūnaṁ bhikkhunīnaṁ upāsakānaṁ upāsikānaṁ, tathārūpāni kulāni sevati bhajati payirupāsati—</span><br />
</p>
<p id="mnd16c123p4">
<span class="pali m-text">ayaṁ vuccati agocaro.</span><br />
</p>
<p id="mnd16c124p1">
<span class="pali m-text">Atha vā antaragharaṁ paviṭṭho vīthiṁ paṭipanno asaṁvuto gacchati, hatthiṁ olokento, assaṁ olokento, rathaṁ olokento, pattiṁ olokento, itthiyo olokento, purise olokento, kumārikāyo olokento, kumārake olokento, antarāpaṇaṁ olokento, gharamukhāni olokento, uddhaṁ olokento, adho olokento, disāvidisaṁ vipekkhamāno gacchati—</span><br />
</p>
<p id="mnd16c124p2">
<span class="pali m-text">ayampi vuccati agocaro.</span><br />
</p>
<p id="mnd16c125p1">
<span class="pali m-text">Atha vā cakkhunā rūpaṁ disvā nimittaggāhī hoti anubyañjanaggāhī.</span><br />
</p>
<p id="mnd16c125p2">
<span class="pali m-text">Yatvādhikaraṇamenaṁ …pe…</span><br />
</p>
<p id="mnd16c125p3">
<span class="pali m-text">manindriyaṁ asaṁvutaṁ viharantaṁ abhijjhā domanassā pāpakā akusalā dhammā anvāssaveyyuṁ, tassa na saṁvarāya paṭipajjati, na rakkhati manindriyaṁ manindriye na saṁvaraṁ āpajjati—</span><br />
</p>
<p id="mnd16c125p4">
<span class="pali m-text">ayampi vuccati agocaro.</span><br />
</p>
<p id="mnd16c126p1">
<span class="pali m-text">Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti, seyyathidaṁ—</span><br />
</p>
<p id="mnd16c126p2">
<span class="pali m-text">naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūṇaṁ sobhanakaṁ caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahiṁsayuddhaṁ usabhayuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ anīkadassanaṁ iti vā iti, evarūpaṁ visūkadassanaṁ anuyutto hoti—</span><br />
</p>
<p id="mnd16c126p3">
<span class="pali m-text">ayampi vuccati agocaro.</span><br />
</p>
<p id="mnd16c127p1">
<span class="pali m-text">Pañcapi kāmaguṇā agocarā.</span><br />
</p>
<p id="mnd16c127p2">
<span class="pali m-text">Vuttañhetaṁ bhagavatā—</span><br />
</p>
<p id="mnd16c127p3">
<span class="pali m-text">“mā, bhikkhave, agocare caratha paravisaye.</span><br />
</p>
<p id="mnd16c127p4">
<span class="pali m-text">Agocare, bhikkhave, carataṁ paravisaye lacchati māro otāraṁ, lacchati māro ārammaṇaṁ.</span><br />
</p>
<p id="mnd16c127p5">
<span class="pali m-text">Ko ca, bhikkhave, bhikkhuno agocaro paravisayo?</span><br />
</p>
<p id="mnd16c127p6">
<span class="pali m-text">Yadidaṁ pañca kāmaguṇā.</span><br />
</p>
<p id="mnd16c127p7">
<span class="pali m-text">Katame pañca?</span><br />
</p>
<p id="mnd16c127p8">
<span class="pali m-text">Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,</span><br />
</p>
<p id="mnd16c127p9">
<span class="pali m-text">sotaviññeyyā saddā …</span><br />
</p>
<p id="mnd16c127p10">
<span class="pali m-text">ghānaviññeyyā gandhā …</span><br />
</p>
<p id="mnd16c127p11">
<span class="pali m-text">jivhāviññeyyā rasā …</span><br />
</p>
<p id="mnd16c127p12">
<span class="pali m-text">kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.</span><br />
</p>
<p id="mnd16c127p13">
<span class="pali m-text">Ayaṁ vuccati, bhikkhave, bhikkhuno agocaro paravisayo”—</span><br />
</p>
<p id="mnd16c127p14">
<span class="pali m-text">ayampi vuccati agocaro.</span><br />
</p>
<p id="mnd16c128p1">
<span class="pali m-text">Katamo gocaro?</span><br />
</p>
<p id="mnd16c128p2">
<span class="pali m-text">Idha bhikkhu na vesiyāgocaro hoti, na vidhavāgocaro hoti, na thullakumārīgocaro hoti, na paṇḍakagocaro hoti, na bhikkhunīgocaro hoti, na pānāgāragocaro hoti, asaṁsaṭṭho viharati rājūhi rājamahāmattehi titthiyehi titthiyasāvakehi ananulomikena saṁsaggena.</span><br />
</p>
<p id="mnd16c128p3">
<span class="pali m-text">Yāni vā pana tāni kulāni saddhāni pasannāni opānabhūtāni kāsāvapajjotāni isivātapaṭivātāni atthakāmāni hitakāmāni phāsukāmāni yogakkhemakāmāni bhikkhūnaṁ bhikkhunīnaṁ upāsakānaṁ upāsikānaṁ, tathārūpāni kulāni sevati bhajati payirupāsati—</span><br />
</p>
<p id="mnd16c128p4">
<span class="pali m-text">ayampi vuccati gocaro.</span><br />
</p>
<p id="mnd16c129p1">
<span class="pali m-text">Atha vā bhikkhu antaragharaṁ paviṭṭho vīthiṁ paṭipanno saṁvuto gacchati, na hatthiṁ olokento, na assaṁ olokento, na rathaṁ olokento, na pattiṁ olokento …pe…</span><br />
</p>
<p id="mnd16c129p2">
<span class="pali m-text">na disāvidisaṁ vipekkhamāno gacchati—</span><br />
</p>
<p id="mnd16c129p3">
<span class="pali m-text">ayampi vuccati gocaro.</span><br />
</p>
<p id="mnd16c130p1">
<span class="pali m-text">Atha vā bhikkhu cakkhunā rūpaṁ disvā na nimittaggāhī hoti …pe…</span><br />
</p>
<p id="mnd16c130p2">
<span class="pali m-text">manindriye saṁvaraṁ āpajjati—</span><br />
</p>
<p id="mnd16c130p3">
<span class="pali m-text">ayampi vuccati gocaro.</span><br />
</p>
<p id="mnd16c131p1">
<span class="pali m-text">Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ ananuyuttā viharanti, seyyathidaṁ—</span><br />
</p>
<p id="mnd16c131p2">
<span class="pali m-text">naccaṁ gītaṁ vāditaṁ …pe… anīkadassanaṁ iti vā iti, evarūpā visūkadassanā paṭivirato hoti—</span><br />
</p>
<p id="mnd16c131p3">
<span class="pali m-text">ayampi vuccati gocaro.</span><br />
</p>
<p id="mnd16c132p1">
<span class="pali m-text">Cattāropi satipaṭṭhānā gocaro.</span><br />
</p>
<p id="mnd16c132p2">
<span class="pali m-text">Vuttañhetaṁ bhagavatā—</span><br />
</p>
<p id="mnd16c132p3">
<span class="pali m-text">“gocare, bhikkhave, caratha sake pettike visaye.</span><br />
</p>
<p id="mnd16c132p4">
<span class="pali m-text">Gocare, bhikkhave, carataṁ sake pettike visaye na lacchati māro otāraṁ, na lacchati māro ārammaṇaṁ.</span><br />
</p>
<p id="mnd16c132p5">
<span class="pali m-text">Ko ca, bhikkhave, bhikkhuno gocaro sako pettiko visayo?</span><br />
</p>
<p id="mnd16c132p6">
<span class="pali m-text">Yadidaṁ cattāro satipaṭṭhānā.</span><br />
</p>
<p id="mnd16c132p7">
<span class="pali m-text">Katame cattāro?</span><br />
</p>
<p id="mnd16c132p8">
<span class="pali m-text">Idha, bhikkhave, bhikkhu kāye kāyānupassī viharati,</span><br />
</p>
<p id="mnd16c132p9">
<span class="pali m-text">vedanāsu …pe…</span><br />
</p>
<p id="mnd16c132p10">
<span class="pali m-text">citte …pe…</span><br />
</p>
<p id="mnd16c132p11">
<span class="pali m-text">dhammesu dhammānupassī viharati ātāpī sampajāno satimā vineyya loke abhijjhādomanassaṁ.</span><br />
</p>
<p id="mnd16c132p12">
<span class="pali m-text">Ayaṁ vuccati, bhikkhave, bhikkhuno gocaro sako pettiko visayo—</span><br />
</p>
<p id="mnd16c132p13">
<span class="pali m-text">ayampi vuccati gocaro.</span><br />
</p>
<p id="mnd16c132p14">
<span class="pali m-text">Edisena gocarena samannāgato assā”ti—</span><br />
</p>
<p id="mnd16c132p15">
<span class="pali m-text">kyāssassu idha gocarā.</span><br />
</p>
<p id="mnd16c133p1">
<span class="pali m-text">&lt;b&gt;Kāni sīlabbatānāssū&lt;/b&gt;ti.</span><br />
</p>
<p id="mnd16c133p2">
<span class="pali m-text">Kīdisena sīlabbatena samannāgato assa kiṁsaṇṭhitena kiṁpakārena kiṁpaṭibhāgenāti sīlabbatapārisuddhiṁ pucchati.</span><br />
</p>
<p id="mnd16c133p3">
<span class="pali m-text">Katamā sīlabbatapārisuddhi?</span><br />
</p>
<p id="mnd16c133p4">
<span class="pali m-text">Atthi sīlañceva vatañca, atthi vataṁ na sīlaṁ.</span><br />
</p>
<p id="mnd16c133p5">
<span class="pali m-text">Katamaṁ sīlañceva vatañca?</span><br />
</p>
<p id="mnd16c133p6">
<span class="pali m-text">Idha bhikkhu sīlavā hoti, pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī, samādāya sikkhati sikkhāpadesu.</span><br />
</p>
<p id="mnd16c133p7">
<span class="pali m-text">Yo tattha saññamo saṁvaro avītikkamo—</span><br />
</p>
<p id="mnd16c133p8">
<span class="pali m-text">idaṁ sīlaṁ.</span><br />
</p>
<p id="mnd16c133p9">
<span class="pali m-text">Yaṁ samādānaṁ—</span><br />
</p>
<p id="mnd16c133p10">
<span class="pali m-text">taṁ vataṁ.</span><br />
</p>
<p id="mnd16c133p11">
<span class="pali m-text">Saṁvaraṭṭhena sīlaṁ, samādānaṭṭhena vataṁ—</span><br />
</p>
<p id="mnd16c133p12">
<span class="pali m-text">idaṁ vuccati sīlañceva vatañca.</span><br />
</p>
<p id="mnd16c134p1">
<span class="pali m-text">Katamaṁ vataṁ na sīlaṁ?</span><br />
</p>
<p id="mnd16c134p2">
<span class="pali m-text">Aṭṭha dhutaṅgāni—</span><br />
</p>
<p id="mnd16c134p3">
<span class="pali m-text">āraññikaṅgaṁ, piṇḍapātikaṅgaṁ, paṁsukūlikaṅgaṁ, tecīvarikaṅgaṁ, sapadānacārikaṅgaṁ, khalupacchābhattikaṅgaṁ, nesajjikaṅgaṁ, yathāsanthatikaṅgaṁ—</span><br />
</p>
<p id="mnd16c134p4">
<span class="pali m-text">idaṁ vuccati vataṁ na sīlaṁ.</span><br />
</p>
<p id="mnd16c134p5">
<span class="pali m-text">Vīriyasamādānampi vuccati vataṁ na sīlaṁ.</span><br />
</p>
<p id="mnd16c134p6">
<span class="pali m-text">Kāmaṁ taco ca nhāru ca aṭṭhi ca avasissatu, sarīre upassussatu maṁsalohitaṁ, yaṁ taṁ purisathāmena purisabalena purisavīriyena purisaparakkamena pattabbaṁ na taṁ apāpuṇitvā vīriyassa saṇṭhānaṁ bhavissatīti—</span><br />
</p>
<p id="mnd16c134p7">
<span class="pali m-text">cittaṁ paggaṇhāti padahati.</span><br />
</p>
<p id="mnd16c134p8">
<span class="pali m-text">Evarūpampi vīriyasamādānaṁ vuccati vataṁ na sīlaṁ.</span><br />
</p>
<p id="mnd16c135p1">
<span class="pali m-text">“Nāsissaṁ na pivissāmi,</span><br />
</p>
<p id="mnd16c135p2">
<span class="pali m-text">vihārato na nikkhame;</span><br />
</p>
<p id="mnd16c135p3">
<span class="pali m-text">Napi passaṁ nipātessaṁ,</span><br />
</p>
<p id="mnd16c135p4">
<span class="pali m-text">taṇhāsalle anūhate”ti.</span><br />
</p>
<p id="mnd16c136p1">
<span class="pali m-text">Cittaṁ paggaṇhāti padahati.</span><br />
</p>
<p id="mnd16c136p2">
<span class="pali m-text">Evarūpampi vīriyasamādānaṁ vuccati vataṁ na sīlaṁ.</span><br />
</p>
<p id="mnd16c136p3">
<span class="pali m-text">Na tāvāhaṁ imaṁ pallaṅkaṁ bhindissāmi yāva me na anupādāya āsavehi cittaṁ vimuccissatīti—</span><br />
</p>
<p id="mnd16c136p4">
<span class="pali m-text">cittaṁ paggaṇhāti padahati.</span><br />
</p>
<p id="mnd16c136p5">
<span class="pali m-text">Evarūpampi vīriyasamādānaṁ vuccati vataṁ, na sīlaṁ.</span><br />
</p>
<p id="mnd16c136p6">
<span class="pali m-text">Na tāvāhaṁ imamhā āsanā vuṭṭhahissāmi …</span><br />
</p>
<p id="mnd16c136p7">
<span class="pali m-text">na tāvāhaṁ imamhā caṅkamā orohissāmi …</span><br />
</p>
<p id="mnd16c136p8">
<span class="pali m-text">vihārā nikkhamissāmi …</span><br />
</p>
<p id="mnd16c136p9">
<span class="pali m-text">aḍḍhayogā nikkhamissāmi …</span><br />
</p>
<p id="mnd16c136p10">
<span class="pali m-text">pāsādā nikkhamissāmi …</span><br />
</p>
<p id="mnd16c136p11">
<span class="pali m-text">hammiyā …</span><br />
</p>
<p id="mnd16c136p12">
<span class="pali m-text">guhāya …</span><br />
</p>
<p id="mnd16c136p13">
<span class="pali m-text">leṇā …</span><br />
</p>
<p id="mnd16c136p14">
<span class="pali m-text">kuṭiyā …</span><br />
</p>
<p id="mnd16c136p15">
<span class="pali m-text">kūṭāgārā …</span><br />
</p>
<p id="mnd16c136p16">
<span class="pali m-text">aṭṭā …</span><br />
</p>
<p id="mnd16c136p17">
<span class="pali m-text">māḷā …</span><br />
</p>
<p id="mnd16c136p18">
<span class="pali m-text">uddaṇḍā …</span><br />
</p>
<p id="mnd16c136p19">
<span class="pali m-text">upaṭṭhānasālāya …</span><br />
</p>
<p id="mnd16c136p20">
<span class="pali m-text">maṇḍapā …</span><br />
</p>
<p id="mnd16c136p21">
<span class="pali m-text">rukkhamūlā nikkhamissāmi yāva me na anupādāya āsavehi cittaṁ vimuccissatīti—</span><br />
</p>
<p id="mnd16c136p22">
<span class="pali m-text">cittaṁ paggaṇhāti padahati.</span><br />
</p>
<p id="mnd16c136p23">
<span class="pali m-text">Evarūpampi vīriyasamādānaṁ vuccati vataṁ, na sīlaṁ.</span><br />
</p>
<p id="mnd16c136p24">
<span class="pali m-text">Imasmiññeva pubbaṇhasamayaṁ ariyadhammaṁ āharissāmi samāharissāmi adhigacchissāmi phassayissāmi sacchikarissāmīti—</span><br />
</p>
<p id="mnd16c136p25">
<span class="pali m-text">cittaṁ paggaṇhāti padahati.</span><br />
</p>
<p id="mnd16c136p26">
<span class="pali m-text">Evarūpampi vīriyasamādānaṁ vuccati vataṁ, na sīlaṁ.</span><br />
</p>
<p id="mnd16c136p27">
<span class="pali m-text">Imasmiññeva majjhanhikasamayaṁ …</span><br />
</p>
<p id="mnd16c136p28">
<span class="pali m-text">sāyanhasamayaṁ …</span><br />
</p>
<p id="mnd16c136p29">
<span class="pali m-text">purebhattaṁ …</span><br />
</p>
<p id="mnd16c136p30">
<span class="pali m-text">pacchābhattaṁ …</span><br />
</p>
<p id="mnd16c136p31">
<span class="pali m-text">purimayāmaṁ …</span><br />
</p>
<p id="mnd16c136p32">
<span class="pali m-text">majjhimayāmaṁ …</span><br />
</p>
<p id="mnd16c136p33">
<span class="pali m-text">pacchimayāmaṁ …</span><br />
</p>
<p id="mnd16c136p34">
<span class="pali m-text">kāḷe …</span><br />
</p>
<p id="mnd16c136p35">
<span class="pali m-text">juṇhe …</span><br />
</p>
<p id="mnd16c136p36">
<span class="pali m-text">vasse …</span><br />
</p>
<p id="mnd16c136p37">
<span class="pali m-text">hemante …</span><br />
</p>
<p id="mnd16c136p38">
<span class="pali m-text">gimhe …</span><br />
</p>
<p id="mnd16c136p39">
<span class="pali m-text">purime vayokhandhe …</span><br />
</p>
<p id="mnd16c136p40">
<span class="pali m-text">majjhime vayokhandhe …</span><br />
</p>
<p id="mnd16c136p41">
<span class="pali m-text">pacchime vayokhandhe ariyadhammaṁ āharissāmi samāharissāmi adhigacchissāmi phassayissāmi sacchikarissāmīti—</span><br />
</p>
<p id="mnd16c136p42">
<span class="pali m-text">cittaṁ paggaṇhāti padahati.</span><br />
</p>
<p id="mnd16c136p43">
<span class="pali m-text">Evarūpampi vīriyasamādānaṁ vuccati vataṁ, na sīlaṁ—</span><br />
</p>
<p id="mnd16c136p44">
<span class="pali m-text">ayaṁ sīlabbatapārisuddhi.</span><br />
</p>
<p id="mnd16c136p45">
<span class="pali m-text">Edisāya sīlabbatapārisuddhiyā samannāgato assāti—</span><br />
</p>
<p id="mnd16c136p46">
<span class="pali m-text">kāni sīlabbatānāssu.</span><br />
</p>
<p id="mnd16c137p1">
<span class="pali m-text">&lt;b&gt;Pahitattassa bhikkhuno&lt;/b&gt;ti.</span><br />
</p>
<p id="mnd16c137p2">
<span class="pali m-text">&lt;b&gt;Pahitattassā&lt;/b&gt;ti āraddhavīriyassa thāmagatassa daḷhaparakkamassa anikkhittacchandassa anikkhittadhurassa kusalesu dhammesu.</span><br />
</p>
<p id="mnd16c137p3">
<span class="pali m-text">Atha vā pesitattassa yassatthāya pesito attatthe ca ñāye ca lakkhaṇe ca kāraṇe ca ṭhānāṭhāne ca.</span><br />
</p>
<p id="mnd16c137p4">
<span class="pali m-text">“Sabbe saṅkhārā aniccā”ti pesitattassa,</span><br />
</p>
<p id="mnd16c137p5">
<span class="pali m-text">“sabbe saṅkhārā dukkhā”ti pesitattassa,</span><br />
</p>
<p id="mnd16c137p6">
<span class="pali m-text">“sabbe dhammā anattā”ti pesitattassa,</span><br />
</p>
<p id="mnd16c137p7">
<span class="pali m-text">“avijjāpaccayā saṅkhārā”ti pesitattassa …pe…</span><br />
</p>
<p id="mnd16c137p8">
<span class="pali m-text">“jātipaccayā jarāmaraṇan”ti pesitattassa,</span><br />
</p>
<p id="mnd16c137p9">
<span class="pali m-text">“avijjānirodhā saṅkhāranirodho”ti pesitattassa …pe…</span><br />
</p>
<p id="mnd16c137p10">
<span class="pali m-text">“jātinirodhā jarāmaraṇanirodho”ti pesitattassa,</span><br />
</p>
<p id="mnd16c137p11">
<span class="pali m-text">“idaṁ dukkhan”ti pesitattassa …pe…</span><br />
</p>
<p id="mnd16c137p12">
<span class="pali m-text">“ayaṁ dukkhanirodhagāminī paṭipadā”ti pesitattassa,</span><br />
</p>
<p id="mnd16c137p13">
<span class="pali m-text">“ime āsavā”ti pesitattassa …pe…</span><br />
</p>
<p id="mnd16c137p14">
<span class="pali m-text">“ayaṁ āsavanirodhagāminī paṭipadā”ti pesitattassa,</span><br />
</p>
<p id="mnd16c137p15">
<span class="pali m-text">“ime dhammā abhiññeyyā”ti pesitattassa …pe…</span><br />
</p>
<p id="mnd16c137p16">
<span class="pali m-text">“ime dhammā sacchikātabbā”ti pesitattassa,</span><br />
</p>
<p id="mnd16c137p17">
<span class="pali m-text">channaṁ phassāyatanānaṁ samudayañca atthaṅgamañca assādañca ādīnavañca nissaraṇañca pesitattassa,</span><br />
</p>
<p id="mnd16c137p18">
<span class="pali m-text">pañcannaṁ upādānakkhandhānaṁ …</span><br />
</p>
<p id="mnd16c137p19">
<span class="pali m-text">catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca pesitattassa,</span><br />
</p>
<p id="mnd16c137p20">
<span class="pali m-text">“yaṁ kiñci samudayadhammaṁ, sabbaṁ taṁ nirodhadhamman”ti pesitattassa.</span><br />
</p>
<p id="mnd16c137p21">
<span class="pali m-text">&lt;b&gt;Bhikkhuno&lt;/b&gt;ti puthujjanakalyāṇakassa vā bhikkhuno sekkhassa vā bhikkhunoti—</span><br />
</p>
<p id="mnd16c137p22">
<span class="pali m-text">pahitattassa bhikkhuno.</span><br />
</p>
<p id="mnd16c138p1">
<span class="pali m-text">Tenāha thero sāriputto—</span><br />
</p>
<p id="mnd16c139p1">
<span class="pali m-text">“Kyāssa byappathayo assu,</span><br />
</p>
<p id="mnd16c139p2">
<span class="pali m-text">kyāssassu idha gocarā;</span><br />
</p>
<p id="mnd16c139p3">
<span class="pali m-text">Kāni sīlabbatānāssu,</span><br />
</p>
<p id="mnd16c139p4">
<span class="pali m-text">pahitattassa bhikkhuno”ti.</span><br />
</p>
<p id="mnd16c140p1">
<span class="pali m-text">&lt;b&gt;Kaṁ so sikkhaṁ samādāya,&lt;/b&gt;</span><br />
</p>
<p id="mnd16c140p2">
<span class="pali m-text">&lt;b&gt;ekodi nipako sato;&lt;/b&gt;</span><br />
</p>
<p id="mnd16c140p3">
<span class="pali m-text">&lt;b&gt;Kammāro rajatasseva,&lt;/b&gt;</span><br />
</p>
<p id="mnd16c140p4">
<span class="pali m-text">&lt;b&gt;niddhame malamattano.&lt;/b&gt;</span><br />
</p>
<p id="mnd16c141p1">
<span class="pali m-text">&lt;b&gt;Kaṁ so sikkhaṁ samādāyā&lt;/b&gt;ti kaṁ so sikkhaṁ ādāya samādāya ādiyitvā samādiyitvā gaṇhitvā parāmasitvā abhinivisitvāti—</span><br />
</p>
<p id="mnd16c141p2">
<span class="pali m-text">kaṁ so sikkhaṁ samādāya.</span><br />
</p>
<p id="mnd16c142p1">
<span class="pali m-text">&lt;b&gt;Ekodi nipako sato&lt;/b&gt;ti.</span><br />
</p>
<p id="mnd16c142p2">
<span class="pali m-text">&lt;b&gt;Ekodī&lt;/b&gt;ti ekaggacitto avikkhittacitto avisāhaṭamānaso samatho samādhindriyaṁ samādhibalaṁ …pe…</span><br />
</p>
<p id="mnd16c142p3">
<span class="pali m-text">sammāsamādhi.</span><br />
</p>
<p id="mnd16c142p4">
<span class="pali m-text">&lt;b&gt;Nipako&lt;/b&gt;ti nipako paṇḍito paññavā buddhimā ñāṇī vibhāvī medhāvī.</span><br />
</p>
<p id="mnd16c142p5">
<span class="pali m-text">&lt;b&gt;Sato&lt;/b&gt;ti catūhi kāraṇehi sato—</span><br />
</p>
<p id="mnd16c142p6">
<span class="pali m-text">kāye kāyānupassanāsatipaṭṭhānaṁ bhāvento sato,</span><br />
</p>
<p id="mnd16c142p7">
<span class="pali m-text">vedanāsu …pe…</span><br />
</p>
<p id="mnd16c142p8">
<span class="pali m-text">citte …pe…</span><br />
</p>
<p id="mnd16c142p9">
<span class="pali m-text">dhammesu dhammānupassanāsatipaṭṭhānaṁ bhāvento sato.</span><br />
</p>
<p id="mnd16c142p10">
<span class="pali m-text">So vuccati satoti—</span><br />
</p>
<p id="mnd16c142p11">
<span class="pali m-text">sato.</span><br />
</p>
<p id="mnd16c142p12">
<span class="pali m-text">Kaṁ so sikkhaṁ samādāyāti adhisīlasikkhaṁ pucchati.</span><br />
</p>
<p id="mnd16c142p13">
<span class="pali m-text">&lt;b&gt;Ekodī&lt;/b&gt;ti adhicittasikkhaṁ pucchati.</span><br />
</p>
<p id="mnd16c142p14">
<span class="pali m-text">&lt;b&gt;Nipako&lt;/b&gt;ti adhipaññāsikkhaṁ pucchati.</span><br />
</p>
<p id="mnd16c142p15">
<span class="pali m-text">&lt;b&gt;Sato&lt;/b&gt;ti pārisuddhiṁ pucchatīti—</span><br />
</p>
<p id="mnd16c142p16">
<span class="pali m-text">kaṁ so sikkhaṁ samādāya, ekodi nipako sato.</span><br />
</p>
<p id="mnd16c143p1">
<span class="pali m-text">&lt;b&gt;Kammāro rajatasseva, niddhame malamattano&lt;/b&gt;ti.</span><br />
</p>
<p id="mnd16c143p2">
<span class="pali m-text">Kammāro vuccati suvaṇṇakāro, rajataṁ vuccati jātarūpaṁ.</span><br />
</p>
<p id="mnd16c143p3">
<span class="pali m-text">Yathā suvaṇṇakāro jātarūpassa oḷārikampi malaṁ dhamati sandhamati niddhamati, majjhimakampi malaṁ dhamati sandhamati niddhamati, sukhumakampi malaṁ dhamati sandhamati niddhamati;</span><br />
</p>
<p id="mnd16c143p4">
<span class="pali m-text">evamevaṁ bhikkhu attano oḷārikepi kilese dhamati sandhamati niddhamati pajahati vinodeti byantiṁ karoti anabhāvaṁ gameti, majjhimakepi kilese … sukhumakepi kilese dhamati sandhamati niddhamati pajahati vinodeti byantiṁ karoti anabhāvaṁ gameti.</span><br />
</p>
<p id="mnd16c144p1">
<span class="pali m-text">Atha vā bhikkhu attano rāgamalaṁ dosamalaṁ mohamalaṁ mānamalaṁ diṭṭhimalaṁ kilesamalaṁ duccaritamalaṁ andhakaraṇaṁ acakkhukaraṇaṁ aññāṇakaraṇaṁ paññānirodhikaṁ vighātapakkhikaṁ anibbānasaṁvattanikaṁ dhamati sandhamati niddhamati pajahati vinodeti byantiṁ karoti anabhāvaṁ gameti.</span><br />
</p>
<p id="mnd16c145p1">
<span class="pali m-text">Atha vā sammādiṭṭhiyā micchādiṭṭhiṁ dhamati sandhamati niddhamati pajahati vinodeti byantiṁ karoti anabhāvaṁ gameti.</span><br />
</p>
<p id="mnd16c145p2">
<span class="pali m-text">Sammāsaṅkappena micchāsaṅkappaṁ …pe…</span><br />
</p>
<p id="mnd16c145p3">
<span class="pali m-text">sammāvācāya micchāvācaṁ …</span><br />
</p>
<p id="mnd16c145p4">
<span class="pali m-text">sammākammantena micchākammantaṁ …</span><br />
</p>
<p id="mnd16c145p5">
<span class="pali m-text">sammāājīvena micchāājīvaṁ …</span><br />
</p>
<p id="mnd16c145p6">
<span class="pali m-text">sammāvāyāmena micchāvāyāmaṁ …</span><br />
</p>
<p id="mnd16c145p7">
<span class="pali m-text">sammāsatiyā micchāsatiṁ …</span><br />
</p>
<p id="mnd16c145p8">
<span class="pali m-text">sammāsamādhinā micchāsamādhiṁ …</span><br />
</p>
<p id="mnd16c145p9">
<span class="pali m-text">sammāñāṇena micchāñāṇaṁ …</span><br />
</p>
<p id="mnd16c145p10">
<span class="pali m-text">sammāvimuttiyā micchāvimuttiṁ dhamati sandhamati niddhamati pajahati vinodeti byantiṁ karoti anabhāvaṁ gameti.</span><br />
</p>
<p id="mnd16c146p1">
<span class="pali m-text">Atha vā ariyena aṭṭhaṅgikena maggena sabbe kilese sabbe duccarite sabbe darathe sabbe pariḷāhe sabbe santāpe sabbākusalābhisaṅkhāre dhamati sandhamati niddhamati pajahati vinodeti byantiṁ karoti anabhāvaṁ gametīti—</span><br />
</p>
<p id="mnd16c146p2">
<span class="pali m-text">kammāro rajatasseva niddhame malamattano.</span><br />
</p>
<p id="mnd16c147p1">
<span class="pali m-text">Tenāha thero sāriputto—</span><br />
</p>
<p id="mnd16c148p1">
<span class="pali m-text">“Kaṁ so sikkhaṁ samādāya,</span><br />
</p>
<p id="mnd16c148p2">
<span class="pali m-text">ekodi nipako sato;</span><br />
</p>
<p id="mnd16c148p3">
<span class="pali m-text">Kammāro rajatasseva,</span><br />
</p>
<p id="mnd16c148p4">
<span class="pali m-text">niddhame malamattano”ti.</span><br />
</p>
<p id="mnd16c149p1">
<span class="pali m-text">&lt;b&gt;Vijigucchamānassa yadidaṁ phāsu,&lt;/b&gt;</span><br />
</p>
<p id="mnd16c149p2">
<span class="pali m-text">(sāriputtāti bhagavā)</span><br />
</p>
<p id="mnd16c149p3">
<span class="pali m-text">&lt;b&gt;Rittāsanaṁ sayanaṁ sevato ve;&lt;/b&gt;</span><br />
</p>
<p id="mnd16c149p4">
<span class="pali m-text">&lt;b&gt;Sambodhikāmassa yathānudhammaṁ,&lt;/b&gt;</span><br />
</p>
<p id="mnd16c149p5">
<span class="pali m-text">&lt;b&gt;Taṁ te pavakkhāmi yathā pajānaṁ.&lt;/b&gt;</span><br />
</p>
<p id="mnd16c150p1">
<span class="pali m-text">&lt;b&gt;Vijigucchamānassa yadidaṁ phāsū&lt;/b&gt;ti.</span><br />
</p>
<p id="mnd16c150p2">
<span class="pali m-text">&lt;b&gt;Vijigucchamānassā&lt;/b&gt;ti jātiyā vijigucchamānassa, jarāya … byādhinā … maraṇena … sokehi … paridevehi … dukkhehi … domanassehi … upāyāsehi …pe…</span><br />
</p>
<p id="mnd16c150p3">
<span class="pali m-text">diṭṭhibyasanena dukkhena vijigucchamānassa aṭṭīyamānassa harāyamānassāti—</span><br />
</p>
<p id="mnd16c150p4">
<span class="pali m-text">vijigucchamānassa.</span><br />
</p>
<p id="mnd16c150p5">
<span class="pali m-text">&lt;b&gt;Yadidaṁ phāsū&lt;/b&gt;ti yaṁ phāsuvihāraṁ taṁ kathayissāmi.</span><br />
</p>
<p id="mnd16c150p6">
<span class="pali m-text">Katamo phāsuvihāro?</span><br />
</p>
<p id="mnd16c150p7">
<span class="pali m-text">Sammāpaṭipadā anulomapaṭipadā apaccanīkapaṭipadā aviruddhapaṭipadā anvatthapaṭipadā dhammānudhammapaṭipadā sīlesu paripūrakāritā indriyesu guttadvāratā bhojane mattaññutā jāgariyānuyogo satisampajaññaṁ cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo nibbānañca nibbānagāminī ca paṭipadā—</span><br />
</p>
<p id="mnd16c150p8">
<span class="pali m-text">ayaṁ phāsuvihāroti—</span><br />
</p>
<p id="mnd16c150p9">
<span class="pali m-text">vijigucchamānassa yadidaṁ phāsu.</span><br />
</p>
<p id="mnd16c151p1">
<span class="pali m-text">&lt;b&gt;Sāriputtāti bhagavā&lt;/b&gt;ti.</span><br />
</p>
<p id="mnd16c151p2">
<span class="pali m-text">Taṁ theraṁ nāmenālapati.</span><br />
</p>
<p id="mnd16c151p3">
<span class="pali m-text">&lt;b&gt;Bhagavā&lt;/b&gt;ti gāravādhivacanaṁ.</span><br />
</p>
<p id="mnd16c151p4">
<span class="pali m-text">Api ca bhaggarāgoti bhagavā,</span><br />
</p>
<p id="mnd16c151p5">
<span class="pali m-text">bhaggadosoti bhagavā,</span><br />
</p>
<p id="mnd16c151p6">
<span class="pali m-text">bhaggamohoti bhagavā,</span><br />
</p>
<p id="mnd16c151p7">
<span class="pali m-text">bhaggamānoti bhagavā,</span><br />
</p>
<p id="mnd16c151p8">
<span class="pali m-text">bhaggadiṭṭhīti bhagavā,</span><br />
</p>
<p id="mnd16c151p9">
<span class="pali m-text">bhaggakaṇḍakoti bhagavā,</span><br />
</p>
<p id="mnd16c151p10">
<span class="pali m-text">bhaggakilesoti bhagavā,</span><br />
</p>
<p id="mnd16c151p11">
<span class="pali m-text">bhaji vibhaji pavibhaji dhammaratananti bhagavā,</span><br />
</p>
<p id="mnd16c151p12">
<span class="pali m-text">bhavānaṁ antakaroti bhagavā,</span><br />
</p>
<p id="mnd16c151p13">
<span class="pali m-text">bhāvitakāyo bhāvitasīlo bhāvitacitto bhāvitapaññoti bhagavā;</span><br />
</p>
<p id="mnd16c151p14">
<span class="pali m-text">bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā,</span><br />
</p>
<p id="mnd16c151p15">
<span class="pali m-text">bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā,</span><br />
</p>
<p id="mnd16c151p16">
<span class="pali m-text">bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā,</span><br />
</p>
<p id="mnd16c151p17">
<span class="pali m-text">bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ āruppasamāpattīnanti bhagavā,</span><br />
</p>
<p id="mnd16c151p18">
<span class="pali m-text">bhāgī vā bhagavā aṭṭhannaṁ vimokkhānaṁ aṭṭhannaṁ abhiññāyatanānaṁ navannaṁ anupubbavihārasamāpattīnanti bhagavā,</span><br />
</p>
<p id="mnd16c151p19">
<span class="pali m-text">bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ ānāpānassatisamādhissa asubhasamāpattiyāti bhagavā,</span><br />
</p>
<p id="mnd16c151p20">
<span class="pali m-text">bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā,</span><br />
</p>
<p id="mnd16c151p21">
<span class="pali m-text">bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā;</span><br />
</p>
<p id="mnd16c151p22">
<span class="pali m-text">bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ;</span><br />
</p>
<p id="mnd16c151p23">
<span class="pali m-text">vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti—</span><br />
</p>
<p id="mnd16c151p24">
<span class="pali m-text">sāriputtāti bhagavā.</span><br />
</p>
<p id="mnd16c152p1">
<span class="pali m-text">&lt;b&gt;Rittāsanaṁ sayanaṁ sevato ve&lt;/b&gt;ti.</span><br />
</p>
<p id="mnd16c152p2">
<span class="pali m-text">Āsanaṁ vuccati yattha nisīdati—</span><br />
</p>
<p id="mnd16c152p3">
<span class="pali m-text">mañco pīṭhaṁ bhisi taṭṭikā cammakhaṇḍo tiṇasanthāro paṇṇasanthāro palālasanthāro.</span><br />
</p>
<p id="mnd16c152p4">
<span class="pali m-text">Sayanaṁ vuccati senāsanaṁ vihāro aḍḍhayogo pāsādo hammiyaṁ guhā.</span><br />
</p>
<p id="mnd16c152p5">
<span class="pali m-text">Taṁ sayanāsanaṁ asappāyarūpadassanena rittaṁ vivittaṁ pavivittaṁ, asappāyasaddassavanena …pe…</span><br />
</p>
<p id="mnd16c152p6">
<span class="pali m-text">asappāyehi pañcahi kāmaguṇehi rittaṁ vivittaṁ pavivittaṁ.</span><br />
</p>
<p id="mnd16c152p7">
<span class="pali m-text">Taṁ sayanāsanaṁ sevato nisevato saṁsevato paṭisevatoti—</span><br />
</p>
<p id="mnd16c152p8">
<span class="pali m-text">rittāsanaṁ sayanaṁ sevato ve.</span><br />
</p>
<p id="mnd16c153p1">
<span class="pali m-text">&lt;b&gt;Sambodhikāmassa yathānudhamman&lt;/b&gt;ti.</span><br />
</p>
<p id="mnd16c153p2">
<span class="pali m-text">Sambodhi vuccati catūsu maggesu ñāṇaṁ paññā paññindriyaṁ paññābalaṁ …pe…</span><br />
</p>
<p id="mnd16c153p3">
<span class="pali m-text">dhammavicayasambojjhaṅgo vīmaṁsā vipassanā sammādiṭṭhi.</span><br />
</p>
<p id="mnd16c153p4">
<span class="pali m-text">Taṁ sambodhiṁ bujjhitukāmassa anubujjhitukāmassa paṭibujjhitukāmassa sambujjhitukāmassa adhigantukāmassa phassitukāmassa sacchikātukāmassāti—</span><br />
</p>
<p id="mnd16c153p5">
<span class="pali m-text">sambodhikāmassa.</span><br />
</p>
<p id="mnd16c154p1">
<span class="pali m-text">&lt;b&gt;Yathānudhamman&lt;/b&gt;ti katame bodhiyā anudhammā?</span><br />
</p>
<p id="mnd16c154p2">
<span class="pali m-text">Sammāpaṭipadā anulomapaṭipadā apaccanīkapaṭipadā aviruddhapaṭipadā anvatthapaṭipadā dhammānudhammapaṭipadā sīlesu paripūrakāritā indriyesu guttadvāratā bhojane mattaññutā jāgariyānuyogo satisampajaññaṁ—</span><br />
</p>
<p id="mnd16c154p3">
<span class="pali m-text">ime vuccanti bodhiyā anudhammā.</span><br />
</p>
<p id="mnd16c154p4">
<span class="pali m-text">Atha vā catunnaṁ maggānaṁ pubbabhāge vipassanā—</span><br />
</p>
<p id="mnd16c154p5">
<span class="pali m-text">ime vuccanti bodhiyā anudhammāti—</span><br />
</p>
<p id="mnd16c154p6">
<span class="pali m-text">sambodhikāmassa yathānudhammaṁ.</span><br />
</p>
<p id="mnd16c155p1">
<span class="pali m-text">&lt;b&gt;Taṁ te pavakkhāmi yathā pajānan&lt;/b&gt;ti.</span><br />
</p>
<p id="mnd16c155p2">
<span class="pali m-text">&lt;b&gt;Tan&lt;/b&gt;ti bodhiyā anudhammaṁ.</span><br />
</p>
<p id="mnd16c155p3">
<span class="pali m-text">&lt;b&gt;Pavakkhāmī&lt;/b&gt;ti pavakkhāmi ācikkhissāmi desessāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsissāmi.</span><br />
</p>
<p id="mnd16c155p4">
<span class="pali m-text">&lt;b&gt;Yathā pajānan&lt;/b&gt;ti yathā pajānaṁ yathā pajānanto ājānanto vijānanto paṭivijānanto paṭivijjhanto na itihitihaṁ na itikirāya na paramparāya na piṭakasampadāya na takkahetu na nayahetu na ākāraparivitakkena na diṭṭhinijjhānakkhantiyā sāmaṁ sayamabhiññātaṁ attapaccakkhaṁ dhammaṁ, taṁ kathayissāmīti—</span><br />
</p>
<p id="mnd16c155p5">
<span class="pali m-text">taṁ te pavakkhāmi yathā pajānaṁ.</span><br />
</p>
<p id="mnd16c156p1">
<span class="pali m-text">Tenāha bhagavā—</span><br />
</p>
<p id="mnd16c157p1">
<span class="pali m-text">“Vijigucchamānassa yadidaṁ phāsu,</span><br />
</p>
<p id="mnd16c157p2">
<span class="pali m-text">(sāriputtāti bhagavā)</span><br />
</p>
<p id="mnd16c157p3">
<span class="pali m-text">Rittāsanaṁ sayanaṁ sevato ve;</span><br />
</p>
<p id="mnd16c157p4">
<span class="pali m-text">Sambodhikāmassa yathānudhammaṁ,</span><br />
</p>
<p id="mnd16c157p5">
<span class="pali m-text">Taṁ te pavakkhāmi yathā pajānan”ti.</span><br />
</p>
<p id="mnd16c158p1">
<span class="pali m-text">&lt;b&gt;Pañcannaṁ dhīro bhayānaṁ na bhāye,&lt;/b&gt;</span><br />
</p>
<p id="mnd16c158p2">
<span class="pali m-text">&lt;b&gt;Bhikkhu sato sapariyantacārī;&lt;/b&gt;</span><br />
</p>
<p id="mnd16c158p3">
<span class="pali m-text">&lt;b&gt;Ḍaṁsādhipātānaṁ sarīsapānaṁ,&lt;/b&gt;</span><br />
</p>
<p id="mnd16c158p4">
<span class="pali m-text">&lt;b&gt;Manussaphassānaṁ catuppadānaṁ.&lt;/b&gt;</span><br />
</p>
<p id="mnd16c159p1">
<span class="pali m-text">&lt;b&gt;Pañcannaṁ dhīro bhayānaṁ na bhāye&lt;/b&gt;ti.</span><br />
</p>
<p id="mnd16c159p2">
<span class="pali m-text">&lt;b&gt;Dhīro&lt;/b&gt;ti dhīro paṇḍito paññavā buddhimā ñāṇī vibhāvī medhāvī.</span><br />
</p>
<p id="mnd16c159p3">
<span class="pali m-text">Dhīro pañcannaṁ bhayānaṁ na bhāyeyya na taseyya na santaseyya na uttaseyya na parittaseyya na santāsaṁ āpajjeyya, abhīrū assa acchambhī anutrāsī apalāyī pahīnabhayabheravo vigatalomahaṁso vihareyyāti—</span><br />
</p>
<p id="mnd16c159p4">
<span class="pali m-text">pañcannaṁ dhīro bhayānaṁ na bhāye.</span><br />
</p>
<p id="mnd16c160p1">
<span class="pali m-text">&lt;b&gt;Bhikkhu sato sapariyantacārī&lt;/b&gt;ti.</span><br />
</p>
<p id="mnd16c160p2">
<span class="pali m-text">&lt;b&gt;Bhikkhū&lt;/b&gt;ti puthujjanakalyāṇako vā bhikkhu sekkho vā bhikkhu.</span><br />
</p>
<p id="mnd16c160p3">
<span class="pali m-text">&lt;b&gt;Sato&lt;/b&gt;ti catūhi kāraṇehi sato—</span><br />
</p>
<p id="mnd16c160p4">
<span class="pali m-text">kāye kāyānupassanāsatipaṭṭhānaṁ bhāvento sato,</span><br />
</p>
<p id="mnd16c160p5">
<span class="pali m-text">vedanāsu …pe…</span><br />
</p>
<p id="mnd16c160p6">
<span class="pali m-text">citte …</span><br />
</p>
<p id="mnd16c160p7">
<span class="pali m-text">dhammesu dhammānupassanāsatipaṭṭhānaṁ bhāvento sato—</span><br />
</p>
<p id="mnd16c160p8">
<span class="pali m-text">so vuccati sato.</span><br />
</p>
<p id="mnd16c160p9">
<span class="pali m-text">&lt;b&gt;Sapariyantacārī&lt;/b&gt;ti cattāro pariyantā—</span><br />
</p>
<p id="mnd16c160p10">
<span class="pali m-text">sīlasaṁvarapariyanto, indriyasaṁvarapariyanto, bhojane mattaññutāpariyanto, jāgariyānuyogapariyanto.</span><br />
</p>
<p id="mnd16c161p1">
<span class="pali m-text">Katamo sīlasaṁvarapariyanto?</span><br />
</p>
<p id="mnd16c161p2">
<span class="pali m-text">Idha bhikkhu sīlavā hoti, pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī, samādāya sikkhati sikkhāpadesu.</span><br />
</p>
<p id="mnd16c161p3">
<span class="pali m-text">Antopūtibhāvaṁ paccavekkhamāno anto sīlasaṁvarapariyante carati, mariyādaṁ na bhindati—</span><br />
</p>
<p id="mnd16c161p4">
<span class="pali m-text">ayaṁ sīlasaṁvarapariyanto.</span><br />
</p>
<p id="mnd16c162p1">
<span class="pali m-text">Katamo indriyasaṁvarapariyanto?</span><br />
</p>
<p id="mnd16c162p2">
<span class="pali m-text">Idha bhikkhu cakkhunā rūpaṁ disvā na nimittaggāhī hoti nānubyañjanaggāhī.</span><br />
</p>
<p id="mnd16c162p3">
<span class="pali m-text">Yatvādhikaraṇamenaṁ …pe…</span><br />
</p>
<p id="mnd16c162p4">
<span class="pali m-text">cakkhundriye saṁvaraṁ āpajjati.</span><br />
</p>
<p id="mnd16c162p5">
<span class="pali m-text">Sotena saddaṁ sutvā … ghānena gandhaṁ ghāyitvā … jivhāya rasaṁ sāyitvā … kāyena phoṭṭhabbaṁ phusitvā … manasā dhammaṁ viññāya na nimittaggāhī hoti nānubyañjanaggāhī.</span><br />
</p>
<p id="mnd16c162p6">
<span class="pali m-text">Yatvādhikaraṇamenaṁ manindriyaṁ susaṁvutaṁ viharantaṁ abhijjhādomanassā pāpakā akusalā dhammā nānvāssaveyyuṁ, tassa saṁvarāya paṭipajjati, rakkhati manindriyaṁ, manindriye saṁvaraṁ āpajjati.</span><br />
</p>
<p id="mnd16c162p7">
<span class="pali m-text">Ādittapariyāyaṁ paccavekkhamāno anto indriyasaṁvarapariyante carati, mariyādaṁ na bhindati—</span><br />
</p>
<p id="mnd16c162p8">
<span class="pali m-text">ayaṁ indriyasaṁvarapariyanto.</span><br />
</p>
<p id="mnd16c163p1">
<span class="pali m-text">Katamo bhojane mattaññutāpariyanto?</span><br />
</p>
<p id="mnd16c163p2">
<span class="pali m-text">Idha bhikkhu paṭisaṅkhā yoniso āhāraṁ āhāreti neva davāya na madāya na maṇḍanāya na vibhūsanāya, yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya.</span><br />
</p>
<p id="mnd16c163p3">
<span class="pali m-text">Iti purāṇañca vedanaṁ paṭihaṅkhāmi navañca vedanaṁ na uppādessāmi, yātrā ca me bhavissati anavajjatā ca phāsuvihāro cāti.</span><br />
</p>
<p id="mnd16c163p4">
<span class="pali m-text">Akkhabbhañjanavaṇapaṭicchādanaputtamaṁsūpamaṁ paccavekkhamāno anto bhojane mattaññutāpariyante carati, mariyādaṁ na bhindati—</span><br />
</p>
<p id="mnd16c163p5">
<span class="pali m-text">ayaṁ bhojane mattaññutāpariyanto.</span><br />
</p>
<p id="mnd16c164p1">
<span class="pali m-text">Katamo jāgariyānuyogapariyanto?</span><br />
</p>
<p id="mnd16c164p2">
<span class="pali m-text">Idha bhikkhu divasaṁ caṅkamena nisajjāya āvaraṇīyehi dhammehi cittaṁ parisodheti, rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheti, rattiyā majjhimaṁ yāmaṁ dakkhiṇena passena sīhaseyyaṁ kappeti pāde pādaṁ accādhāya sato sampajāno uṭṭhānasaññaṁ manasi karitvā, rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ parisodheti.</span><br />
</p>
<p id="mnd16c164p3">
<span class="pali m-text">Bhaddekarattavihāraṁ paccavekkhamāno anto jāgariyānuyogapariyante carati, mariyādaṁ na bhindati—</span><br />
</p>
<p id="mnd16c164p4">
<span class="pali m-text">ayaṁ jāgariyānuyogapariyantoti—</span><br />
</p>
<p id="mnd16c164p5">
<span class="pali m-text">bhikkhu sato sapariyantacārī.</span><br />
</p>
<p id="mnd16c165p1">
<span class="pali m-text">&lt;b&gt;Ḍaṁsādhipātānaṁ sarīsapānan&lt;/b&gt;ti.</span><br />
</p>
<p id="mnd16c165p2">
<span class="pali m-text">&lt;b&gt;Ḍaṁsā&lt;/b&gt; vuccanti piṅgalamakkhikāyo.</span><br />
</p>
<p id="mnd16c165p3">
<span class="pali m-text">&lt;b&gt;Adhipātakā&lt;/b&gt; vuccanti sabbāpi makkhikāyo.</span><br />
</p>
<p id="mnd16c165p4">
<span class="pali m-text">Kiṅkāraṇā adhipātakā vuccanti sabbāpi makkhikāyo?</span><br />
</p>
<p id="mnd16c165p5">
<span class="pali m-text">Tā uppatitvā uppatitvā khādanti;</span><br />
</p>
<p id="mnd16c165p6">
<span class="pali m-text">taṅkāraṇā adhipātakā vuccanti sabbāpi makkhikāyo.</span><br />
</p>
<p id="mnd16c165p7">
<span class="pali m-text">&lt;b&gt;Sarīsapā&lt;/b&gt; vuccanti ahīti—</span><br />
</p>
<p id="mnd16c165p8">
<span class="pali m-text">ḍaṁsādhipātānaṁ sarīsapānaṁ.</span><br />
</p>
<p id="mnd16c166p1">
<span class="pali m-text">&lt;b&gt;Manussaphassānaṁ catuppadānan&lt;/b&gt;ti.</span><br />
</p>
<p id="mnd16c166p2">
<span class="pali m-text">Manussaphassā vuccanti corā vā assu mānavā vā katakammā vā akatakammā vā.</span><br />
</p>
<p id="mnd16c166p3">
<span class="pali m-text">Te bhikkhuṁ pañhaṁ vā puccheyyuṁ vādaṁ vā āropeyyuṁ akkoseyyuṁ paribhāseyyuṁ roseyyuṁ viroseyyuṁ hiṁseyyuṁ vihiṁseyyuṁ heṭheyyuṁ viheṭheyyuṁ ghāteyyuṁ upaghāteyyuṁ upaghātaṁ vā kareyyuṁ.</span><br />
</p>
<p id="mnd16c166p4">
<span class="pali m-text">Yo koci manussato upaghāto—</span><br />
</p>
<p id="mnd16c166p5">
<span class="pali m-text">manussaphasso.</span><br />
</p>
<p id="mnd16c166p6">
<span class="pali m-text">&lt;b&gt;Catuppadānan&lt;/b&gt;ti sīhā byagghā dīpī acchā taracchā kokā mahiṁsā hatthī.</span><br />
</p>
<p id="mnd16c166p7">
<span class="pali m-text">Te bhikkhuṁ maddeyyuṁ khādeyyuṁ hiṁseyyuṁ vihiṁseyyuṁ heṭheyyuṁ viheṭheyyuṁ ghāteyyuṁ upaghāteyyuṁ upaghātaṁ vā kareyyuṁ.</span><br />
</p>
<p id="mnd16c166p8">
<span class="pali m-text">Catuppadato upaghāto yaṁ kiñci catuppadabhayanti—</span><br />
</p>
<p id="mnd16c166p9">
<span class="pali m-text">manussaphassānaṁ catuppadānaṁ.</span><br />
</p>
<p id="mnd16c167p1">
<span class="pali m-text">Tenāha bhagavā—</span><br />
</p>
<p id="mnd16c168p1">
<span class="pali m-text">“Pañcannaṁ dhīro bhayānaṁ na bhāye,</span><br />
</p>
<p id="mnd16c168p2">
<span class="pali m-text">Bhikkhu sato sapariyantacārī;</span><br />
</p>
<p id="mnd16c168p3">
<span class="pali m-text">Ḍaṁsādhipātānaṁ sarīsapānaṁ,</span><br />
</p>
<p id="mnd16c168p4">
<span class="pali m-text">Manussaphassānaṁ catuppadānan”ti.</span><br />
</p>
<p id="mnd16c169p1">
<span class="pali m-text">&lt;b&gt;Paradhammikānampi na santaseyya,&lt;/b&gt;</span><br />
</p>
<p id="mnd16c169p2">
<span class="pali m-text">&lt;b&gt;Disvāpi tesaṁ bahubheravāni;&lt;/b&gt;</span><br />
</p>
<p id="mnd16c169p3">
<span class="pali m-text">&lt;b&gt;Athāparāni abhisambhaveyya,&lt;/b&gt;</span><br />
</p>
<p id="mnd16c169p4">
<span class="pali m-text">&lt;b&gt;Parissayāni kusalānuesī.&lt;/b&gt;</span><br />
</p>
<p id="mnd16c170p1">
<span class="pali m-text">&lt;b&gt;Paradhammikānampi na santaseyya, disvāpi tesaṁ bahubheravānī&lt;/b&gt;ti.</span><br />
</p>
<p id="mnd16c170p2">
<span class="pali m-text">Paradhammikā vuccanti satta sahadhammike ṭhapetvā ye keci buddhe dhamme saṅghe appasannā.</span><br />
</p>
<p id="mnd16c170p3">
<span class="pali m-text">Te bhikkhuṁ pañhaṁ vā puccheyyuṁ vādaṁ vā āropeyyuṁ akkoseyyuṁ paribhāseyyuṁ roseyyuṁ viroseyyuṁ hiṁseyyuṁ vihiṁseyyuṁ heṭheyyuṁ viheṭheyyuṁ ghāteyyuṁ upaghāteyyuṁ upaghātaṁ vā kareyyuṁ.</span><br />
</p>
<p id="mnd16c170p4">
<span class="pali m-text">Tesaṁ bahubherave passitvā vā suṇitvā vā na vedheyya na pavedheyya na sampavedheyya na taseyya na santaseyya na uttaseyya na parittaseyya na bhāyeyya na santāsaṁ āpajjeyya, abhīrū assa acchambhī anutrāsī apalāyī pahīnabhayabheravo vigatalomahaṁso vihareyyāti—</span><br />
</p>
<p id="mnd16c170p5">
<span class="pali m-text">paradhammikānampi na santaseyya disvāpi tesaṁ bahubheravāni.</span><br />
</p>
<p id="mnd16c171p1">
<span class="pali m-text">&lt;b&gt;Athāparāni abhisambhaveyya, parissayāni kusalānuesī&lt;/b&gt;ti.</span><br />
</p>
<p id="mnd16c171p2">
<span class="pali m-text">Athāparānipi atthi abhisambhotabbāni abhibhavitabbāni ajjhottharitabbāni pariyādiyitabbāni madditabbāni.</span><br />
</p>
<p id="mnd16c171p3">
<span class="pali m-text">&lt;b&gt;Parissayā&lt;/b&gt;ti dve parissayā—</span><br />
</p>
<p id="mnd16c171p4">
<span class="pali m-text">pākaṭaparissayā ca paṭicchannaparissayā ca …pe…</span><br />
</p>
<p id="mnd16c171p5">
<span class="pali m-text">evampi tatrāsayāti—</span><br />
</p>
<p id="mnd16c171p6">
<span class="pali m-text">parissayā.</span><br />
</p>
<p id="mnd16c171p7">
<span class="pali m-text">&lt;b&gt;Kusalānuesī&lt;/b&gt;ti sammāpaṭipadaṁ anulomapaṭipadaṁ apaccanīkapaṭipadaṁ aviruddhapaṭipadaṁ anvatthapaṭipadaṁ …pe…</span><br />
</p>
<p id="mnd16c171p8">
<span class="pali m-text">ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ esantena gavesantena pariyesantena parissayā abhisambhotabbā abhibhavitabbā ajjhottharitabbā pariyādiyitabbā madditabbāti—</span><br />
</p>
<p id="mnd16c171p9">
<span class="pali m-text">athāparāni abhisambhaveyya parissayāni kusalānuesī.</span><br />
</p>
<p id="mnd16c172p1">
<span class="pali m-text">Tenāha bhagavā—</span><br />
</p>
<p id="mnd16c173p1">
<span class="pali m-text">“Paradhammikānampi na santaseyya,</span><br />
</p>
<p id="mnd16c173p2">
<span class="pali m-text">Disvāpi tesaṁ bahubheravāni;</span><br />
</p>
<p id="mnd16c173p3">
<span class="pali m-text">Athāparāni abhisambhaveyya,</span><br />
</p>
<p id="mnd16c173p4">
<span class="pali m-text">Parissayāni kusalānuesī”ti.</span><br />
</p>
<p id="mnd16c174p1">
<span class="pali m-text">&lt;b&gt;Ātaṅkaphassena khudāya phuṭṭho,&lt;/b&gt;</span><br />
</p>
<p id="mnd16c174p2">
<span class="pali m-text">&lt;b&gt;Sītaṁ athuṇhaṁ adhivāsayeyya;&lt;/b&gt;</span><br />
</p>
<p id="mnd16c174p3">
<span class="pali m-text">&lt;b&gt;So tehi phuṭṭho bahudhā anoko,&lt;/b&gt;</span><br />
</p>
<p id="mnd16c174p4">
<span class="pali m-text">&lt;b&gt;Vīriyaparakkamaṁ daḷhaṁ kareyya.&lt;/b&gt;</span><br />
</p>
<p id="mnd16c175p1">
<span class="pali m-text">&lt;b&gt;Ātaṅkaphassena khudāya phuṭṭho&lt;/b&gt;ti.</span><br />
</p>
<p id="mnd16c175p2">
<span class="pali m-text">Ātaṅkaphasso vuccati rogaphasso.</span><br />
</p>
<p id="mnd16c175p3">
<span class="pali m-text">Rogaphassena phuṭṭho pareto samohito samannāgato assa;</span><br />
</p>
<p id="mnd16c175p4">
<span class="pali m-text">cakkhurogena phuṭṭho pareto samohito samannāgato assa,</span><br />
</p>
<p id="mnd16c175p5">
<span class="pali m-text">sotarogena,</span><br />
</p>
<p id="mnd16c175p6">
<span class="pali m-text">ghānarogena,</span><br />
</p>
<p id="mnd16c175p7">
<span class="pali m-text">jivhārogena,</span><br />
</p>
<p id="mnd16c175p8">
<span class="pali m-text">kāyarogena …pe…</span><br />
</p>
<p id="mnd16c175p9">
<span class="pali m-text">ḍaṁsamakasavātātapasarīsapasamphassena phuṭṭho pareto samohito samannāgato assa.</span><br />
</p>
<p id="mnd16c175p10">
<span class="pali m-text">Khudā vuccati chātako.</span><br />
</p>
<p id="mnd16c175p11">
<span class="pali m-text">Chātakena phuṭṭho pareto samohito samannāgato assāti—</span><br />
</p>
<p id="mnd16c175p12">
<span class="pali m-text">ātaṅkaphassena khudāya phuṭṭho.</span><br />
</p>
<p id="mnd16c176p1">
<span class="pali m-text">&lt;b&gt;Sītaṁ athuṇhaṁ adhivāsayeyyā&lt;/b&gt;ti.</span><br />
</p>
<p id="mnd16c176p2">
<span class="pali m-text">&lt;b&gt;Sītan&lt;/b&gt;ti dvīhi kāraṇehi sītaṁ hoti—</span><br />
</p>
<p id="mnd16c176p3">
<span class="pali m-text">abbhantaradhātuppakopavasena vā sītaṁ hoti, bahiddhā utuvasena vā sītaṁ hoti.</span><br />
</p>
<p id="mnd16c176p4">
<span class="pali m-text">&lt;b&gt;Uṇhan&lt;/b&gt;ti dvīhi kāraṇehi uṇhaṁ hoti—</span><br />
</p>
<p id="mnd16c176p5">
<span class="pali m-text">abbhantaradhātuppakopavasena vā uṇhaṁ hoti, bahiddhā utuvasena vā uṇhaṁ hotīti—</span><br />
</p>
<p id="mnd16c176p6">
<span class="pali m-text">sītaṁ athuṇhaṁ.</span><br />
</p>
<p id="mnd16c176p7">
<span class="pali m-text">&lt;b&gt;Adhivāsayeyyā&lt;/b&gt;ti khamo assa sītassa uṇhassa jighacchāya pipāsāya ḍaṁsamakasavātātapasarīsapasamphassānaṁ duruttānaṁ durāgatānaṁ vacanapathānaṁ uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko assāti—</span><br />
</p>
<p id="mnd16c176p8">
<span class="pali m-text">sītaṁ athuṇhaṁ adhivāsayeyya.</span><br />
</p>
<p id="mnd16c177p1">
<span class="pali m-text">&lt;b&gt;So tehi phuṭṭho bahudhā anoko&lt;/b&gt;ti.</span><br />
</p>
<p id="mnd16c177p2">
<span class="pali m-text">&lt;b&gt;So tehī&lt;/b&gt;ti ātaṅkaphassena ca khudāya ca sītena ca uṇhena ca phuṭṭho pareto samohito samannāgato assāti—</span><br />
</p>
<p id="mnd16c177p3">
<span class="pali m-text">so tehi phuṭṭho.</span><br />
</p>
<p id="mnd16c177p4">
<span class="pali m-text">&lt;b&gt;Bahudhā&lt;/b&gt;ti anekavidhehi ākārehi phuṭṭho pareto samohito samannāgato assāti—</span><br />
</p>
<p id="mnd16c177p5">
<span class="pali m-text">so tehi phuṭṭho bahudhā.</span><br />
</p>
<p id="mnd16c177p6">
<span class="pali m-text">&lt;b&gt;Anoko&lt;/b&gt;ti abhisaṅkhārasahagataviññāṇassa okāsaṁ na karotītipi—</span><br />
</p>
<p id="mnd16c177p7">
<span class="pali m-text">anoko.</span><br />
</p>
<p id="mnd16c177p8">
<span class="pali m-text">Atha vā kāyaduccaritassa vacīduccaritassa manoduccaritassa okāsaṁ na karotītipi—</span><br />
</p>
<p id="mnd16c177p9">
<span class="pali m-text">anokoti—</span><br />
</p>
<p id="mnd16c177p10">
<span class="pali m-text">so tehi phuṭṭho bahudhā anoko.</span><br />
</p>
<p id="mnd16c178p1">
<span class="pali m-text">&lt;b&gt;Vīriyaparakkamaṁ daḷhaṁ kareyyā&lt;/b&gt;ti.</span><br />
</p>
<p id="mnd16c178p2">
<span class="pali m-text">Vīriyaparakkamo vuccati yo cetasiko vīriyārambho nikkamo parakkamo uyyāmo vāyāmo ussāho ussoḷhī appaṭivānī thāmo dhiti asithilaparakkamatā anikkhittacchandatā anikkhittadhuratā dhurasampaggāho vīriyaṁ vīriyindriyaṁ vīriyabalaṁ sammāvāyāmo.</span><br />
</p>
<p id="mnd16c178p3">
<span class="pali m-text">&lt;b&gt;Vīriyaparakkamaṁ daḷhaṁ kareyyā&lt;/b&gt;ti.</span><br />
</p>
<p id="mnd16c178p4">
<span class="pali m-text">Vīriyaṁ parakkamaṁ daḷhaṁ kareyya thiraṁ kareyya, daḷhasamādāno assa avatthitasamādānoti—</span><br />
</p>
<p id="mnd16c178p5">
<span class="pali m-text">vīriyaṁ parakkamaṁ daḷhaṁ kareyya.</span><br />
</p>
<p id="mnd16c179p1">
<span class="pali m-text">Tenāha bhagavā—</span><br />
</p>
<p id="mnd16c180p1">
<span class="pali m-text">“Ātaṅkaphassena khudāya phuṭṭho,</span><br />
</p>
<p id="mnd16c180p2">
<span class="pali m-text">Sītaṁ athuṇhaṁ adhivāsayeyya;</span><br />
</p>
<p id="mnd16c180p3">
<span class="pali m-text">So tehi phuṭṭho bahudhā anoko,</span><br />
</p>
<p id="mnd16c180p4">
<span class="pali m-text">Vīriyaparakkamaṁ daḷhaṁ kareyyā”ti.</span><br />
</p>
<p id="mnd16c181p1">
<span class="pali m-text">&lt;b&gt;Theyyaṁ na kāre na musā bhaṇeyya,&lt;/b&gt;</span><br />
</p>
<p id="mnd16c181p2">
<span class="pali m-text">&lt;b&gt;Mettāya phasse tasathāvarāni;&lt;/b&gt;</span><br />
</p>
<p id="mnd16c181p3">
<span class="pali m-text">&lt;b&gt;Yadāvilattaṁ manaso vijaññā,&lt;/b&gt;</span><br />
</p>
<p id="mnd16c181p4">
<span class="pali m-text">&lt;b&gt;Kaṇhassa pakkhoti vinodayeyya.&lt;/b&gt;</span><br />
</p>
<p id="mnd16c182p1">
<span class="pali m-text">&lt;b&gt;Theyyaṁ na kāre na musā bhaṇeyyā&lt;/b&gt;ti.</span><br />
</p>
<p id="mnd16c182p2">
<span class="pali m-text">&lt;b&gt;Theyyaṁ na kāre&lt;/b&gt;ti idha bhikkhu adinnādānaṁ pahāya adinnādānā paṭivirato assa dinnādāyī dinnapāṭikaṅkhī, athenena sucibhūtena attanā vihareyyāti—</span><br />
</p>
<p id="mnd16c182p3">
<span class="pali m-text">theyyaṁ na kāre.</span><br />
</p>
<p id="mnd16c182p4">
<span class="pali m-text">&lt;b&gt;Na musā bhaṇeyyā&lt;/b&gt;ti idha bhikkhu musāvādaṁ pahāya musāvādā paṭivirato assa saccavādī saccasandho theto paccayiko avisaṁvādako lokassāti—</span><br />
</p>
<p id="mnd16c182p5">
<span class="pali m-text">theyyaṁ na kāre na musā bhaṇeyya.</span><br />
</p>
<p id="mnd16c183p1">
<span class="pali m-text">&lt;b&gt;Mettāya phasse tasathāvarānī&lt;/b&gt;ti.</span><br />
</p>
<p id="mnd16c183p2">
<span class="pali m-text">&lt;b&gt;Mettā&lt;/b&gt;ti yā sattesu metti mettāyanā mettāyitattaṁ anudā anudāyanā anudāyitattaṁ hitesitā anukampā abyāpādo abyāpajjo adoso kusalamūlaṁ.</span><br />
</p>
<p id="mnd16c183p3">
<span class="pali m-text">&lt;b&gt;Tasā&lt;/b&gt;ti yesaṁ tasitā taṇhā appahīnā, yesañca bhayabheravā appahīnā.</span><br />
</p>
<p id="mnd16c183p4">
<span class="pali m-text">Kiṅkāraṇā vuccanti tasā?</span><br />
</p>
<p id="mnd16c183p5">
<span class="pali m-text">Te tasanti uttasanti paritasanti bhāyanti santāsaṁ āpajjanti;</span><br />
</p>
<p id="mnd16c183p6">
<span class="pali m-text">taṅkāraṇā vuccanti tasā.</span><br />
</p>
<p id="mnd16c183p7">
<span class="pali m-text">&lt;b&gt;Thāvarā&lt;/b&gt;ti yesaṁ tasitā taṇhā pahīnā, yesañca bhayabheravā pahīnā.</span><br />
</p>
<p id="mnd16c183p8">
<span class="pali m-text">Kiṅkāraṇā vuccanti thāvarā?</span><br />
</p>
<p id="mnd16c183p9">
<span class="pali m-text">Te na tasanti na uttasanti na paritasanti na bhāyanti santāsaṁ na āpajjanti;</span><br />
</p>
<p id="mnd16c183p10">
<span class="pali m-text">taṅkāraṇā vuccanti thāvarā.</span><br />
</p>
<p id="mnd16c183p11">
<span class="pali m-text">&lt;b&gt;Mettāya phasse tasathāvarānī&lt;/b&gt;ti.</span><br />
</p>
<p id="mnd16c183p12">
<span class="pali m-text">Tase ca thāvare ca mettāya phasseyya phareyya, mettāsahagatena cetasā vipulena mahaggatena appamāṇena averena abyāpajjena pharitvā vihareyyāti—</span><br />
</p>
<p id="mnd16c183p13">
<span class="pali m-text">mettāya phasse tasathāvarāni.</span><br />
</p>
<p id="mnd16c184p1">
<span class="pali m-text">&lt;b&gt;Yadāvilattaṁ manaso vijaññā&lt;/b&gt;ti.</span><br />
</p>
<p id="mnd16c184p2">
<span class="pali m-text">&lt;b&gt;Yadā&lt;/b&gt;ti yadā.</span><br />
</p>
<p id="mnd16c184p3">
<span class="pali m-text">&lt;b&gt;Manaso&lt;/b&gt;ti yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu.</span><br />
</p>
<p id="mnd16c184p4">
<span class="pali m-text">Kāyaduccaritena cittaṁ āvilaṁ hoti luḷitaṁ eritaṁ ghaṭṭitaṁ calitaṁ bhantaṁ avūpasantaṁ.</span><br />
</p>
<p id="mnd16c184p5">
<span class="pali m-text">Vacīduccaritena …pe…</span><br />
</p>
<p id="mnd16c184p6">
<span class="pali m-text">manoduccaritena …</span><br />
</p>
<p id="mnd16c184p7">
<span class="pali m-text">rāgena …</span><br />
</p>
<p id="mnd16c184p8">
<span class="pali m-text">dosena …</span><br />
</p>
<p id="mnd16c184p9">
<span class="pali m-text">mohena …</span><br />
</p>
<p id="mnd16c184p10">
<span class="pali m-text">kodhena …</span><br />
</p>
<p id="mnd16c184p11">
<span class="pali m-text">upanāhena …</span><br />
</p>
<p id="mnd16c184p12">
<span class="pali m-text">makkhena …</span><br />
</p>
<p id="mnd16c184p13">
<span class="pali m-text">paḷāsena …</span><br />
</p>
<p id="mnd16c184p14">
<span class="pali m-text">issāya …</span><br />
</p>
<p id="mnd16c184p15">
<span class="pali m-text">macchariyena …</span><br />
</p>
<p id="mnd16c184p16">
<span class="pali m-text">māyāya …</span><br />
</p>
<p id="mnd16c184p17">
<span class="pali m-text">sāṭheyyena …</span><br />
</p>
<p id="mnd16c184p18">
<span class="pali m-text">thambhena …</span><br />
</p>
<p id="mnd16c184p19">
<span class="pali m-text">sārambhena …</span><br />
</p>
<p id="mnd16c184p20">
<span class="pali m-text">mānena …</span><br />
</p>
<p id="mnd16c184p21">
<span class="pali m-text">atimānena …</span><br />
</p>
<p id="mnd16c184p22">
<span class="pali m-text">madena …</span><br />
</p>
<p id="mnd16c184p23">
<span class="pali m-text">pamādena …</span><br />
</p>
<p id="mnd16c184p24">
<span class="pali m-text">sabbakilesehi …</span><br />
</p>
<p id="mnd16c184p25">
<span class="pali m-text">sabbaduccaritehi …</span><br />
</p>
<p id="mnd16c184p26">
<span class="pali m-text">sabbadarathehi …</span><br />
</p>
<p id="mnd16c184p27">
<span class="pali m-text">sabbapariḷāhehi …</span><br />
</p>
<p id="mnd16c184p28">
<span class="pali m-text">sabbasantāpehi …</span><br />
</p>
<p id="mnd16c184p29">
<span class="pali m-text">sabbākusalābhisaṅkhārehi cittaṁ āvilaṁ hoti luḷitaṁ eritaṁ ghaṭṭitaṁ calitaṁ bhantaṁ avūpasantaṁ.</span><br />
</p>
<p id="mnd16c184p30">
<span class="pali m-text">Yadāvilattaṁ manaso vijaññāti.</span><br />
</p>
<p id="mnd16c184p31">
<span class="pali m-text">Cittassa āvilabhāvaṁ jāneyya ājāneyya vijāneyya paṭivijāneyya paṭivijjheyyāti—</span><br />
</p>
<p id="mnd16c184p32">
<span class="pali m-text">yadāvilattaṁ manaso vijaññā.</span><br />
</p>
<p id="mnd16c185p1">
<span class="pali m-text">&lt;b&gt;Kaṇhassa pakkhoti vinodayeyyā&lt;/b&gt;ti.</span><br />
</p>
<p id="mnd16c185p2">
<span class="pali m-text">&lt;b&gt;Kaṇho&lt;/b&gt;ti yo so māro kaṇho adhipati antagu namuci pamattabandhu.</span><br />
</p>
<p id="mnd16c185p3">
<span class="pali m-text">Kaṇhassa pakkho mārapakkho mārapāso mārabaḷisaṁ mārāmisaṁ māravisayo māranivāso māragocaro mārabandhananti pajaheyya vinodeyya byantiṁ kareyya anabhāvaṁ gameyyāti.</span><br />
</p>
<p id="mnd16c185p4">
<span class="pali m-text">Evampi kaṇhassa pakkhoti vinodayeyya.</span><br />
</p>
<p id="mnd16c185p5">
<span class="pali m-text">Atha vā kaṇhassa pakkho mārapakkho akusalapakkho dukkhuddayo dukkhavipāko nirayasaṁvattaniko tiracchānayonisaṁvattaniko pettivisayasaṁvattanikoti pajaheyya vinodeyya byantiṁ kareyya anabhāvaṁ gameyyāti.</span><br />
</p>
<p id="mnd16c185p6">
<span class="pali m-text">Evampi kaṇhassa pakkhoti vinodayeyya.</span><br />
</p>
<p id="mnd16c186p1">
<span class="pali m-text">Tenāha bhagavā—</span><br />
</p>
<p id="mnd16c187p1">
<span class="pali m-text">“Theyyaṁ na kāre na musā bhaṇeyya,</span><br />
</p>
<p id="mnd16c187p2">
<span class="pali m-text">Mettāya phasse tasathāvarāni;</span><br />
</p>
<p id="mnd16c187p3">
<span class="pali m-text">Yadāvilattaṁ manaso vijaññā,</span><br />
</p>
<p id="mnd16c187p4">
<span class="pali m-text">Kaṇhassa pakkhoti vinodayeyyā”ti.</span><br />
</p>
<p id="mnd16c188p1">
<span class="pali m-text">&lt;b&gt;Kodhātimānassa vasaṁ na gacche,&lt;/b&gt;</span><br />
</p>
<p id="mnd16c188p2">
<span class="pali m-text">&lt;b&gt;Mūlampi tesaṁ palikhañña tiṭṭhe;&lt;/b&gt;</span><br />
</p>
<p id="mnd16c188p3">
<span class="pali m-text">&lt;b&gt;Athappiyaṁ vā pana appiyaṁ vā,&lt;/b&gt;</span><br />
</p>
<p id="mnd16c188p4">
<span class="pali m-text">&lt;b&gt;Addhā bhavanto abhisambhaveyya.&lt;/b&gt;</span><br />
</p>
<p id="mnd16c189p1">
<span class="pali m-text">&lt;b&gt;Kodhātimānassa vasaṁ na gacche&lt;/b&gt;ti.</span><br />
</p>
<p id="mnd16c189p2">
<span class="pali m-text">&lt;b&gt;Kodho&lt;/b&gt;ti yo cittassa āghāto paṭighāto …pe…</span><br />
</p>
<p id="mnd16c189p3">
<span class="pali m-text">caṇḍikkaṁ asuropo anattamanatā cittassa.</span><br />
</p>
<p id="mnd16c189p4">
<span class="pali m-text">&lt;b&gt;Atimāno&lt;/b&gt;ti idhekacco paraṁ atimaññati jātiyā vā gottena vā …pe… aññataraññatarena vā vatthunā.</span><br />
</p>
<p id="mnd16c189p5">
<span class="pali m-text">&lt;b&gt;Kodhātimānassa vasaṁ na gacche&lt;/b&gt;ti.</span><br />
</p>
<p id="mnd16c189p6">
<span class="pali m-text">Kodhassa ca atimānassa ca vasaṁ na gaccheyya, kodhañca atimānañca pajaheyya vinodeyya byantiṁ kareyya anabhāvaṁ gameyyāti—</span><br />
</p>
<p id="mnd16c189p7">
<span class="pali m-text">kodhātimānassa vasaṁ na gacche.</span><br />
</p>
<p id="mnd16c190p1">
<span class="pali m-text">&lt;b&gt;Mūlampi tesaṁ palikhañña tiṭṭhe&lt;/b&gt;ti.</span><br />
</p>
<p id="mnd16c190p2">
<span class="pali m-text">Katamaṁ kodhassa mūlaṁ?</span><br />
</p>
<p id="mnd16c190p3">
<span class="pali m-text">Avijjā mūlaṁ, ayoniso manasikāro mūlaṁ, asmimāno mūlaṁ, ahirikaṁ mūlaṁ, anottappaṁ mūlaṁ, uddhaccaṁ mūlaṁ—</span><br />
</p>
<p id="mnd16c190p4">
<span class="pali m-text">idaṁ kodhassa mūlaṁ.</span><br />
</p>
<p id="mnd16c190p5">
<span class="pali m-text">Katamaṁ atimānassa mūlaṁ?</span><br />
</p>
<p id="mnd16c190p6">
<span class="pali m-text">Avijjā mūlaṁ, ayoniso manasikāro mūlaṁ, asmimāno mūlaṁ, ahirikaṁ mūlaṁ, anottappaṁ mūlaṁ, uddhaccaṁ mūlaṁ—</span><br />
</p>
<p id="mnd16c190p7">
<span class="pali m-text">idaṁ atimānassa mūlaṁ.</span><br />
</p>
<p id="mnd16c190p8">
<span class="pali m-text">&lt;b&gt;Mūlampi tesaṁ palikhañña tiṭṭhe&lt;/b&gt;ti.</span><br />
</p>
<p id="mnd16c190p9">
<span class="pali m-text">Kodhassa ca atimānassa ca mūlaṁ palikhaṇitvā uddharitvā samuddharitvā uppāṭayitvā samuppāṭayitvā pajahitvā vinodetvā byantiṁ karitvā anabhāvaṁ gametvā tiṭṭheyya santiṭṭheyyāti—</span><br />
</p>
<p id="mnd16c190p10">
<span class="pali m-text">mūlampi tesaṁ palikhañña tiṭṭhe.</span><br />
</p>
<p id="mnd16c191p1">
<span class="pali m-text">&lt;b&gt;Athappiyaṁ vā pana appiyaṁ vā, addhā bhavanto abhisambhaveyyā&lt;/b&gt;ti.</span><br />
</p>
<p id="mnd16c191p2">
<span class="pali m-text">&lt;b&gt;Athā&lt;/b&gt;ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ—</span><br />
</p>
<p id="mnd16c191p3">
<span class="pali m-text">athāti.</span><br />
</p>
<p id="mnd16c191p4">
<span class="pali m-text">&lt;b&gt;Piyā&lt;/b&gt;ti dve piyā—</span><br />
</p>
<p id="mnd16c191p5">
<span class="pali m-text">sattā vā saṅkhārā vā.</span><br />
</p>
<p id="mnd16c191p6">
<span class="pali m-text">Katame sattā piyā?</span><br />
</p>
<p id="mnd16c191p7">
<span class="pali m-text">Idha yāssa te honti atthakāmā hitakāmā phāsukāmā yogakkhemakāmā mātā vā pitā vā bhātā vā bhaginī vā puttā vā dhītā vā mittā vā amaccā vā ñātī vā sālohitā vā—</span><br />
</p>
<p id="mnd16c191p8">
<span class="pali m-text">ime sattā piyā.</span><br />
</p>
<p id="mnd16c191p9">
<span class="pali m-text">Katame saṅkhārā piyā?</span><br />
</p>
<p id="mnd16c191p10">
<span class="pali m-text">Manāpikā rūpā manāpikā saddā …</span><br />
</p>
<p id="mnd16c191p11">
<span class="pali m-text">gandhā …</span><br />
</p>
<p id="mnd16c191p12">
<span class="pali m-text">rasā …</span><br />
</p>
<p id="mnd16c191p13">
<span class="pali m-text">phoṭṭhabbā—</span><br />
</p>
<p id="mnd16c191p14">
<span class="pali m-text">ime saṅkhārā piyā.</span><br />
</p>
<p id="mnd16c191p15">
<span class="pali m-text">&lt;b&gt;Appiyā&lt;/b&gt;ti dve appiyā—</span><br />
</p>
<p id="mnd16c191p16">
<span class="pali m-text">sattā vā saṅkhārā vā.</span><br />
</p>
<p id="mnd16c191p17">
<span class="pali m-text">Katame sattā appiyā?</span><br />
</p>
<p id="mnd16c191p18">
<span class="pali m-text">Idha yāssa te honti anatthakāmā ahitakāmā aphāsukāmā ayogakkhemakāmā jīvitā voropetukāmā—</span><br />
</p>
<p id="mnd16c191p19">
<span class="pali m-text">ime sattā appiyā.</span><br />
</p>
<p id="mnd16c191p20">
<span class="pali m-text">Katame saṅkhārā appiyā?</span><br />
</p>
<p id="mnd16c191p21">
<span class="pali m-text">Amanāpikā rūpā amanāpikā saddā, gandhā …</span><br />
</p>
<p id="mnd16c191p22">
<span class="pali m-text">rasā …</span><br />
</p>
<p id="mnd16c191p23">
<span class="pali m-text">phoṭṭhabbā—</span><br />
</p>
<p id="mnd16c191p24">
<span class="pali m-text">ime saṅkhārā appiyā.</span><br />
</p>
<p id="mnd16c191p25">
<span class="pali m-text">&lt;b&gt;Addhā&lt;/b&gt;ti ekaṁsavacanaṁ nissaṁsayavacanaṁ nikkaṅkhavacanaṁ advejjhavacanaṁ adveḷhakavacanaṁ niyyānikavacanaṁ apaṇṇakavacanaṁ avatthāpanavacanametaṁ—</span><br />
</p>
<p id="mnd16c191p26">
<span class="pali m-text">addhāti.</span><br />
</p>
<p id="mnd16c191p27">
<span class="pali m-text">&lt;b&gt;Athappiyaṁ vā pana appiyaṁ vā, addhā bhavanto abhisambhaveyyā&lt;/b&gt;ti.</span><br />
</p>
<p id="mnd16c191p28">
<span class="pali m-text">Piyāppiyaṁ sātāsātaṁ sukhadukkhaṁ somanassadomanassaṁ iṭṭhāniṭṭhaṁ abhisambhavanto vā abhibhaveyya adhibhavanto vā abhisambhaveyyāti—</span><br />
</p>
<p id="mnd16c191p29">
<span class="pali m-text">athappiyaṁ vā pana appiyaṁ vā addhā bhavanto abhisambhaveyya.</span><br />
</p>
<p id="mnd16c192p1">
<span class="pali m-text">Tenāha bhagavā—</span><br />
</p>
<p id="mnd16c193p1">
<span class="pali m-text">“Kodhātimānassa vasaṁ na gacche,</span><br />
</p>
<p id="mnd16c193p2">
<span class="pali m-text">Mūlampi tesaṁ palikhañña tiṭṭhe;</span><br />
</p>
<p id="mnd16c193p3">
<span class="pali m-text">Athappiyaṁ vā pana appiyaṁ vā,</span><br />
</p>
<p id="mnd16c193p4">
<span class="pali m-text">Addhā bhavanto abhisambhaveyyā”ti.</span><br />
</p>
<p id="mnd16c194p1">
<span class="pali m-text">&lt;b&gt;Paññaṁ purakkhatvā kalyāṇapīti,&lt;/b&gt;</span><br />
</p>
<p id="mnd16c194p2">
<span class="pali m-text">&lt;b&gt;Vikkhambhaye tāni parissayāni;&lt;/b&gt;</span><br />
</p>
<p id="mnd16c194p3">
<span class="pali m-text">&lt;b&gt;Aratiṁ sahetha sayanamhi pante,&lt;/b&gt;</span><br />
</p>
<p id="mnd16c194p4">
<span class="pali m-text">&lt;b&gt;Caturo sahetha paridevadhamme.&lt;/b&gt;</span><br />
</p>
<p id="mnd16c195p1">
<span class="pali m-text">&lt;b&gt;Paññaṁ purakkhatvā kalyāṇapītī&lt;/b&gt;ti.</span><br />
</p>
<p id="mnd16c195p2">
<span class="pali m-text">&lt;b&gt;Paññā&lt;/b&gt;ti yā paññā pajānanā vicayo pavicayo dhammavicayo …pe…</span><br />
</p>
<p id="mnd16c195p3">
<span class="pali m-text">amoho sammādiṭṭhi.</span><br />
</p>
<p id="mnd16c195p4">
<span class="pali m-text">&lt;b&gt;Paññaṁ purakkhatvā&lt;/b&gt;ti idhekacco paññaṁ purato katvā carati paññādhajo paññāketu paññādhipateyyo vicayabahulo pavicayabahulo pekkhāyanabahulo sampekkhāyanabahulo vibhūtavihārī taccariko tabbahulo taggaruko tanninno tappoṇo tappabbhāro tadadhimutto tadadhipateyyoti.</span><br />
</p>
<p id="mnd16c195p5">
<span class="pali m-text">Evampi paññaṁ purakkhatvā.</span><br />
</p>
<p id="mnd16c196p1">
<span class="pali m-text">Atha vā gacchanto vā “gacchāmī”ti pajānāti, ṭhito vā “ṭhitomhī”ti pajānāti, nisinno vā “nisinnomhī”ti pajānāti, sayāno vā “sayānomhī”ti pajānāti, yathā yathā vā panassa kāyo paṇihito hoti tathā tathā naṁ pajānātīti.</span><br />
</p>
<p id="mnd16c196p2">
<span class="pali m-text">Evampi paññaṁ purakkhatvā.</span><br />
</p>
<p id="mnd16c197p1">
<span class="pali m-text">Atha vā abhikkante paṭikkante sampajānakārī hoti, ālokite vilokite sampajānakārī hoti, samiñjite pasārite sampajānakārī hoti, saṅghāṭipattacīvaradhāraṇe sampajānakārī hoti, asite pīte khāyite sāyite sampajānakārī hoti, uccārapassāvakamme sampajānakārī hoti, gate ṭhite nisinne sutte jāgarite bhāsite tuṇhibhāve sampajānakārī hotīti.</span><br />
</p>
<p id="mnd16c197p2">
<span class="pali m-text">Evampi paññaṁ purakkhatvā.</span><br />
</p>
<p id="mnd16c198p1">
<span class="pali m-text">&lt;b&gt;Kalyāṇapītī&lt;/b&gt;ti buddhānussativasena uppajjati pīti pāmojjaṁ—</span><br />
</p>
<p id="mnd16c198p2">
<span class="pali m-text">kalyāṇapītīti.</span><br />
</p>
<p id="mnd16c198p3">
<span class="pali m-text">Dhammānussati saṅghānussati sīlānussati cāgānussati devatānussati ānāpānassati maraṇassati kāyagatāsativasena upasamānussativasena uppajjati pīti pāmojjaṁ—</span><br />
</p>
<p id="mnd16c198p4">
<span class="pali m-text">kalyāṇapītīti—</span><br />
</p>
<p id="mnd16c198p5">
<span class="pali m-text">paññaṁ purakkhatvā kalyāṇapīti.</span><br />
</p>
<p id="mnd16c199p1">
<span class="pali m-text">&lt;b&gt;Vikkhambhaye tāni parissayānī&lt;/b&gt;ti.</span><br />
</p>
<p id="mnd16c199p2">
<span class="pali m-text">&lt;b&gt;Parissayā&lt;/b&gt;ti dve parissayā—</span><br />
</p>
<p id="mnd16c199p3">
<span class="pali m-text">pākaṭaparissayā ca paṭicchannaparissayā ca …pe…</span><br />
</p>
<p id="mnd16c199p4">
<span class="pali m-text">ime vuccanti pākaṭaparissayā …pe…</span><br />
</p>
<p id="mnd16c199p5">
<span class="pali m-text">ime vuccanti paṭicchannaparissayā …pe…</span><br />
</p>
<p id="mnd16c199p6">
<span class="pali m-text">evampi tatrāsayāti—</span><br />
</p>
<p id="mnd16c199p7">
<span class="pali m-text">parissayā.</span><br />
</p>
<p id="mnd16c199p8">
<span class="pali m-text">&lt;b&gt;Vikkhambhaye tāni parissayānī&lt;/b&gt;ti.</span><br />
</p>
<p id="mnd16c199p9">
<span class="pali m-text">Tāni parissayāni vikkhambheyya abhibhaveyya ajjhotthareyya pariyādiyeyya maddeyyāti—</span><br />
</p>
<p id="mnd16c199p10">
<span class="pali m-text">vikkhambhaye tāni parissayāni.</span><br />
</p>
<p id="mnd16c200p1">
<span class="pali m-text">&lt;b&gt;Aratiṁ sahetha sayanamhi pante&lt;/b&gt;ti.</span><br />
</p>
<p id="mnd16c200p2">
<span class="pali m-text">&lt;b&gt;Aratī&lt;/b&gt;ti yā arati aratitā anabhirati anabhiramaṇā ukkaṇṭhitā paritassitā.</span><br />
</p>
<p id="mnd16c200p3">
<span class="pali m-text">&lt;b&gt;Sayanamhi pante&lt;/b&gt;ti pantesu vā senāsanesu aññataraññataresu vā adhikusalesu dhammesu aratiṁ saheyya abhibhaveyya ajjhotthareyya pariyādiyeyya maddeyyāti—</span><br />
</p>
<p id="mnd16c200p4">
<span class="pali m-text">aratiṁ sahetha sayanamhi pante.</span><br />
</p>
<p id="mnd16c201p1">
<span class="pali m-text">&lt;b&gt;Caturo sahetha paridevadhamme&lt;/b&gt;ti.</span><br />
</p>
<p id="mnd16c201p2">
<span class="pali m-text">Cattāro paridevanīye dhamme saheyya parisaheyya abhibhaveyya ajjhotthareyya pariyādiyeyya maddeyyāti—</span><br />
</p>
<p id="mnd16c201p3">
<span class="pali m-text">caturo sahetha paridevadhamme.</span><br />
</p>
<p id="mnd16c202p1">
<span class="pali m-text">Tenāha bhagavā—</span><br />
</p>
<p id="mnd16c203p1">
<span class="pali m-text">“Paññaṁ purakkhatvā kalyāṇapīti,</span><br />
</p>
<p id="mnd16c203p2">
<span class="pali m-text">Vikkhambhaye tāni parissayāni;</span><br />
</p>
<p id="mnd16c203p3">
<span class="pali m-text">Aratiṁ sahetha sayanamhi pante,</span><br />
</p>
<p id="mnd16c203p4">
<span class="pali m-text">Caturo sahetha paridevadhamme”ti.</span><br />
</p>
<p id="mnd16c204p1">
<span class="pali m-text">&lt;b&gt;Kiṁsū asissaṁ kuva vā asissaṁ,&lt;/b&gt;</span><br />
</p>
<p id="mnd16c204p2">
<span class="pali m-text">&lt;b&gt;Dukkhaṁ vata settha kuvajja sessaṁ;&lt;/b&gt;</span><br />
</p>
<p id="mnd16c204p3">
<span class="pali m-text">&lt;b&gt;Ete vitakke paridevaneyye,&lt;/b&gt;</span><br />
</p>
<p id="mnd16c204p4">
<span class="pali m-text">&lt;b&gt;Vinayetha sekho aniketacārī.&lt;/b&gt;</span><br />
</p>
<p id="mnd16c205p1">
<span class="pali m-text">&lt;b&gt;Kiṁsū asissaṁ kuva vā asissan&lt;/b&gt;ti.</span><br />
</p>
<p id="mnd16c205p2">
<span class="pali m-text">&lt;b&gt;Kiṁsū asissāmī&lt;/b&gt;ti kiṁ bhuñjissāmi odanaṁ vā kummāsaṁ vā sattuṁ vā macchaṁ vā maṁsaṁ vāti—</span><br />
</p>
<p id="mnd16c205p3">
<span class="pali m-text">kiṁsū asissaṁ.</span><br />
</p>
<p id="mnd16c205p4">
<span class="pali m-text">&lt;b&gt;Kuva vā asissan&lt;/b&gt;ti kattha bhuñjissāmi khattiyakule vā brāhmaṇakule vā vessakule vā suddakule vāti—</span><br />
</p>
<p id="mnd16c205p5">
<span class="pali m-text">kiṁsū asissaṁ kuva vā asissaṁ.</span><br />
</p>
<p id="mnd16c206p1">
<span class="pali m-text">&lt;b&gt;Dukkhaṁ vata settha kuvajja sessan&lt;/b&gt;ti imaṁ rattiṁ dukkhaṁ sayittha phalake vā taṭṭikāya vā cammakhaṇḍe vā tiṇasanthāre vā paṇṇasanthāre vā palālasanthāre vā.</span><br />
</p>
<p id="mnd16c206p2">
<span class="pali m-text">Āgāmirattiṁ kattha sukhaṁ sayissāmi mañce vā pīṭhe vā bhisiyā vā bimbohane vā vihāre vā aḍḍhayoge vā pāsāde vā hammiye vā guhāya vāti—</span><br />
</p>
<p id="mnd16c206p3">
<span class="pali m-text">dukkhaṁ vata settha kuvajja sessaṁ.</span><br />
</p>
<p id="mnd16c207p1">
<span class="pali m-text">&lt;b&gt;Ete vitakke paridevaneyye&lt;/b&gt;ti.</span><br />
</p>
<p id="mnd16c207p2">
<span class="pali m-text">&lt;b&gt;Ete vitakke&lt;/b&gt;ti dve piṇḍapātapaṭisaññutte vitakke, dve senāsanapaṭisaññutte vitakke.</span><br />
</p>
<p id="mnd16c207p3">
<span class="pali m-text">&lt;b&gt;Paridevaneyye&lt;/b&gt;ti ādevaneyye paridevaneyyeti—</span><br />
</p>
<p id="mnd16c207p4">
<span class="pali m-text">ete vitakke paridevaneyye.</span><br />
</p>
<p id="mnd16c208p1">
<span class="pali m-text">&lt;b&gt;Vinayetha sekho aniketacārī&lt;/b&gt;ti.</span><br />
</p>
<p id="mnd16c208p2">
<span class="pali m-text">&lt;b&gt;Sekho&lt;/b&gt;ti kiṅkāraṇā vuccati sekho?</span><br />
</p>
<p id="mnd16c208p3">
<span class="pali m-text">Sikkhatīti—</span><br />
</p>
<p id="mnd16c208p4">
<span class="pali m-text">sekho.</span><br />
</p>
<p id="mnd16c208p5">
<span class="pali m-text">Kiñca sikkhati?</span><br />
</p>
<p id="mnd16c208p6">
<span class="pali m-text">Adhisīlampi sikkhati, adhicittampi sikkhati, adhipaññampi sikkhati.</span><br />
</p>
<p id="mnd16c208p7">
<span class="pali m-text">Katamā adhisīlasikkhā …pe…</span><br />
</p>
<p id="mnd16c208p8">
<span class="pali m-text">ayaṁ adhipaññāsikkhā.</span><br />
</p>
<p id="mnd16c208p9">
<span class="pali m-text">Imā tisso sikkhāyo āvajjanto sikkhati, jānanto passanto paccavekkhanto cittaṁ adhiṭṭhahanto sikkhati, saddhāya adhimuccanto sikkhati, vīriyaṁ paggaṇhanto, satiṁ upaṭṭhapento, cittaṁ samādahanto, paññāya pajānanto sikkhati, abhiññeyyaṁ abhijānanto sikkhati, pariññeyyaṁ parijānanto, pahātabbaṁ pajahanto, bhāvetabbaṁ bhāvento, sacchikātabbaṁ sacchikaronto sikkhati ācarati samācarati samādāya sikkhati.</span><br />
</p>
<p id="mnd16c208p10">
<span class="pali m-text">Taṅkāraṇā vuccati—</span><br />
</p>
<p id="mnd16c208p11">
<span class="pali m-text">sekho.</span><br />
</p>
<p id="mnd16c208p12">
<span class="pali m-text">Vinayāya paṭivinayāya pahānāya vūpasamāya paṭinissaggāya paṭipassaddhiyā adhisīlampi sikkheyya, adhicittampi sikkheyya, adhipaññampi sikkheyya.</span><br />
</p>
<p id="mnd16c208p13">
<span class="pali m-text">Imā tisso sikkhāyo āvajjanto sikkheyya jānanto …pe…</span><br />
</p>
<p id="mnd16c208p14">
<span class="pali m-text">sacchikātabbaṁ sacchikaronto sikkheyya ācareyya samācareyya samādāya vatteyyāti—</span><br />
</p>
<p id="mnd16c208p15">
<span class="pali m-text">vinayetha sekho.</span><br />
</p>
<p id="mnd16c209p1">
<span class="pali m-text">&lt;b&gt;Aniketacārī&lt;/b&gt;ti.</span><br />
</p>
<p id="mnd16c209p2">
<span class="pali m-text">Kathaṁ niketacārī hoti?</span><br />
</p>
<p id="mnd16c209p3">
<span class="pali m-text">Idhekacco kulapalibodhena samannāgato hoti, gaṇapalibodhena … āvāsapalibodhena … cīvarapalibodhena … piṇḍapātapalibodhena … senāsanapalibodhena … gilānapaccayabhesajjaparikkhārapalibodhena samannāgato hoti.</span><br />
</p>
<p id="mnd16c209p4">
<span class="pali m-text">Evaṁ niketacārī hoti.</span><br />
</p>
<p id="mnd16c209p5">
<span class="pali m-text">Kathaṁ aniketacārī hoti?</span><br />
</p>
<p id="mnd16c209p6">
<span class="pali m-text">Idha bhikkhu na kulapalibodhena samannāgato hoti, na gaṇapalibodhena … na āvāsapalibodhena … na cīvarapalibodhena … na piṇḍapātapalibodhena … na senāsanapalibodhena … na gilānapaccayabhesajjaparikkhārapalibodhena samannāgato hoti.</span><br />
</p>
<p id="mnd16c209p7">
<span class="pali m-text">Evaṁ aniketacārī hoti.</span><br />
</p>
<p id="mnd16c210p1">
<span class="pali m-text">“Magadhaṁ gatā kosalaṁ gatā,</span><br />
</p>
<p id="mnd16c210p2">
<span class="pali m-text">Ekacciyā pana vajjibhūmiyā;</span><br />
</p>
<p id="mnd16c210p3">
<span class="pali m-text">Migā viya asaṅghacārino,</span><br />
</p>
<p id="mnd16c210p4">
<span class="pali m-text">Aniketā viharanti bhikkhavo.</span><br />
</p>
<p id="mnd16c211p1">
<span class="pali m-text">Sādhu caritakaṁ sādhu sucaritaṁ,</span><br />
</p>
<p id="mnd16c211p2">
<span class="pali m-text">Sādhu sadā aniketavihāro;</span><br />
</p>
<p id="mnd16c211p3">
<span class="pali m-text">Atthapucchanaṁ padakkhiṇaṁ kammaṁ,</span><br />
</p>
<p id="mnd16c211p4">
<span class="pali m-text">Etaṁ sāmaññaṁ akiñcanassā”ti.</span><br />
</p>
<p id="mnd16c212p1">
<span class="pali m-text">Vinayetha sekho aniketacārī.</span><br />
</p>
<p id="mnd16c212p2">
<span class="pali m-text">Tenāha bhagavā—</span><br />
</p>
<p id="mnd16c213p1">
<span class="pali m-text">“Kiṁsū asissaṁ kuva vā asissaṁ,</span><br />
</p>
<p id="mnd16c213p2">
<span class="pali m-text">Dukkhaṁ vata settha kuvajja sessaṁ;</span><br />
</p>
<p id="mnd16c213p3">
<span class="pali m-text">Ete vitakke paridevaneyye,</span><br />
</p>
<p id="mnd16c213p4">
<span class="pali m-text">Vinayetha sekho aniketacārī”ti.</span><br />
</p>
<p id="mnd16c214p1">
<span class="pali m-text">&lt;b&gt;Annañca laddhā vasanañca kāle,&lt;/b&gt;</span><br />
</p>
<p id="mnd16c214p2">
<span class="pali m-text">&lt;b&gt;Mattaṁ sa jaññā idha tosanatthaṁ;&lt;/b&gt;</span><br />
</p>
<p id="mnd16c214p3">
<span class="pali m-text">&lt;b&gt;So tesu gutto yatacāri gāme,&lt;/b&gt;</span><br />
</p>
<p id="mnd16c214p4">
<span class="pali m-text">&lt;b&gt;Rusitopi vācaṁ pharusaṁ na vajjā.&lt;/b&gt;</span><br />
</p>
<p id="mnd16c215p1">
<span class="pali m-text">&lt;b&gt;Annañca laddhā vasanañca kāle&lt;/b&gt;ti.</span><br />
</p>
<p id="mnd16c215p2">
<span class="pali m-text">&lt;b&gt;Annan&lt;/b&gt;ti odano kummāso sattu maccho maṁsaṁ.</span><br />
</p>
<p id="mnd16c215p3">
<span class="pali m-text">&lt;b&gt;Vasanan&lt;/b&gt;ti cha cīvarāni—</span><br />
</p>
<p id="mnd16c215p4">
<span class="pali m-text">khomaṁ, kappāsikaṁ, koseyyaṁ, kambalaṁ, sāṇaṁ, bhaṅgaṁ.</span><br />
</p>
<p id="mnd16c215p5">
<span class="pali m-text">&lt;b&gt;Annañca laddhā vasanañca kāle&lt;/b&gt;ti.</span><br />
</p>
<p id="mnd16c215p6">
<span class="pali m-text">Cīvaraṁ labhitvā piṇḍapātaṁ labhitvā na kuhanāya, na lapanāya, na nemittikatāya, na nippesikatāya, na lābhena lābhaṁ nijigīsanatāya, na dārudānena, na veḷudānena, na pattadānena, na pupphadānena, na phaladānena, na sinānadānena, na cuṇṇadānena, na mattikādānena, na dantakaṭṭhadānena, na mukhodakadānena, na cāṭukamyatāya, na muggasūpyatāya, na pāribhaṭyatāya, na pīṭhamaddikatāya, na vatthuvijjāya, na tiracchānavijjāya, na aṅgavijjāya, na nakkhattavijjāya, na dūtagamanena, na pahiṇagamanena, na jaṅghapesaniyena, na vejjakammena, na piṇḍapaṭipiṇḍakena, na dānānuppadānena, dhammena samena laddhā labhitvā adhigantvā vinditvā paṭilabhitvāti—</span><br />
</p>
<p id="mnd16c215p7">
<span class="pali m-text">annañca laddhā vasanañca kāle.</span><br />
</p>
<p id="mnd16c216p1">
<span class="pali m-text">&lt;b&gt;Mattaṁ sa jaññā idha tosanatthan&lt;/b&gt;ti.</span><br />
</p>
<p id="mnd16c216p2">
<span class="pali m-text">&lt;b&gt;Mattaṁ sa jaññā&lt;/b&gt;ti dvīhi kāraṇehi mattaṁ jāneyya—</span><br />
</p>
<p id="mnd16c216p3">
<span class="pali m-text">paṭiggahaṇato vā paribhogato vā.</span><br />
</p>
<p id="mnd16c216p4">
<span class="pali m-text">Kathaṁ paṭiggahaṇato mattaṁ jānāti?</span><br />
</p>
<p id="mnd16c216p5">
<span class="pali m-text">Thokepi diyyamāne kulānudayāya kulānurakkhāya kulānukampāya paṭiggaṇhāti, bahukepi diyyamāne kāyaparihārikaṁ cīvaraṁ paṭiggaṇhāti kucchiparihārikaṁ piṇḍapātaṁ paṭiggaṇhāti.</span><br />
</p>
<p id="mnd16c216p6">
<span class="pali m-text">Evaṁ paṭiggahaṇato mattaṁ jānāti.</span><br />
</p>
<p id="mnd16c216p7">
<span class="pali m-text">Kathaṁ paribhogato mattaṁ jānāti?</span><br />
</p>
<p id="mnd16c217p1">
<span class="pali m-text">Paṭisaṅkhā yoniso cīvaraṁ paṭisevati yāvadeva sītassa paṭighātāya uṇhassa paṭighātāya ḍaṁsamakasavātātapasarīsapasamphassānaṁ paṭighātāya, yāvadeva hirikopīnapaṭicchādanatthaṁ.</span><br />
</p>
<p id="mnd16c218p1">
<span class="pali m-text">Paṭisaṅkhā yoniso piṇḍapātaṁ paṭisevati neva davāya na madāya na maṇḍanāya na vibhūsanāya, yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya.</span><br />
</p>
<p id="mnd16c218p2">
<span class="pali m-text">Iti purāṇañca vedanaṁ paṭihaṅkhāmi navañca vedanaṁ na uppādessāmi, yātrā ca me bhavissati anavajjatā ca phāsuvihāro ca.</span><br />
</p>
<p id="mnd16c219p1">
<span class="pali m-text">Paṭisaṅkhā yoniso senāsanaṁ paṭisevati yāvadeva sītassa paṭighātāya uṇhassa paṭighātāya ḍaṁsamakasavātātapasarīsapasamphassānaṁ paṭighātāya, yāvadeva utuparissayavinodanapaṭisallānārāmatthaṁ.</span><br />
</p>
<p id="mnd16c220p1">
<span class="pali m-text">Paṭisaṅkhā yoniso gilānapaccayabhesajjaparikkhāraṁ paṭisevati yāvadeva uppannānaṁ veyyābādhikānaṁ vedanānaṁ paṭighātāya abyāpajjaparamatāya.</span><br />
</p>
<p id="mnd16c221p1">
<span class="pali m-text">Evaṁ paribhogato mattaṁ jānāti.</span><br />
</p>
<p id="mnd16c221p2">
<span class="pali m-text">&lt;b&gt;Mattaṁ sa jaññā&lt;/b&gt;ti.</span><br />
</p>
<p id="mnd16c221p3">
<span class="pali m-text">Imehi dvīhi kāraṇehi mattaṁ jāneyya ājāneyya paṭivijāneyya paṭivijjheyyāti—</span><br />
</p>
<p id="mnd16c221p4">
<span class="pali m-text">mattaṁ sa jaññā.</span><br />
</p>
<p id="mnd16c222p1">
<span class="pali m-text">&lt;b&gt;Idha tosanatthan&lt;/b&gt;ti.</span><br />
</p>
<p id="mnd16c222p2">
<span class="pali m-text">Idha bhikkhu santuṭṭho hoti itarītarena cīvarena itarītaracīvarasantuṭṭhiyā ca vaṇṇavādī, na ca cīvarahetu anesanaṁ appatirūpaṁ āpajjati;</span><br />
</p>
<p id="mnd16c222p3">
<span class="pali m-text">aladdhā ca cīvaraṁ na paritassati, laddhā ca cīvaraṁ agadhito amucchito anajjhosanno, ādīnavadassāvī nissaraṇapañño paribhuñjati;</span><br />
</p>
<p id="mnd16c222p4">
<span class="pali m-text">tāya ca pana itarītaracīvarasantuṭṭhiyā nevattānukkaṁseti, na paraṁ vambheti.</span><br />
</p>
<p id="mnd16c222p5">
<span class="pali m-text">Yo hi tattha dakkho analaso sampajāno paṭissato—</span><br />
</p>
<p id="mnd16c222p6">
<span class="pali m-text">ayaṁ vuccati bhikkhu porāṇe aggaññe ariyavaṁse ṭhito.</span><br />
</p>
<p id="mnd16c223p1">
<span class="pali m-text">Puna caparaṁ bhikkhu santuṭṭho hoti itarītarena piṇḍapātena itarītarapiṇḍapātasantuṭṭhiyā ca vaṇṇavādī, na ca piṇḍapātahetu anesanaṁ appatirūpaṁ āpajjati, aladdhā ca piṇḍapātaṁ na paritassati, laddhā ca piṇḍapātaṁ agadhito amucchito anajjhosanno, ādīnavadassāvī nissaraṇapañño paribhuñjati;</span><br />
</p>
<p id="mnd16c223p2">
<span class="pali m-text">tāya ca pana itarītarapiṇḍapātasantuṭṭhiyā nevattānukkaṁseti, na paraṁ vambheti.</span><br />
</p>
<p id="mnd16c223p3">
<span class="pali m-text">Yo hi tattha dakkho analaso sampajāno paṭissato—</span><br />
</p>
<p id="mnd16c223p4">
<span class="pali m-text">ayaṁ vuccati bhikkhu porāṇe aggaññe ariyavaṁse ṭhito.</span><br />
</p>
<p id="mnd16c224p1">
<span class="pali m-text">Puna caparaṁ bhikkhu santuṭṭho hoti itarītarena senāsanena itarītarasenāsanasantuṭṭhiyā ca vaṇṇavādī, na ca senāsanahetu anesanaṁ appatirūpaṁ āpajjati, aladdhā ca senāsanaṁ na paritassati, laddhā ca senāsanaṁ agadhito amucchito anajjhosanno, ādīnavadassāvī nissaraṇapañño paribhuñjati;</span><br />
</p>
<p id="mnd16c224p2">
<span class="pali m-text">tāya ca pana itarītarasenāsanasantuṭṭhiyā nevattānukkaṁseti, na paraṁ vambheti.</span><br />
</p>
<p id="mnd16c224p3">
<span class="pali m-text">Yo hi tattha dakkho analaso sampajāno paṭissato—</span><br />
</p>
<p id="mnd16c224p4">
<span class="pali m-text">ayaṁ vuccati bhikkhu porāṇe aggaññe ariyavaṁse ṭhito.</span><br />
</p>
<p id="mnd16c225p1">
<span class="pali m-text">Puna caparaṁ bhikkhu santuṭṭho hoti itarītarena gilānapaccayabhesajjaparikkhārena, itarītaragilānapaccayabhesajjaparikkhārasantuṭṭhiyā ca vaṇṇavādī, na ca gilānapaccayabhesajjaparikkhārahetu anesanaṁ appatirūpaṁ āpajjati, aladdhā ca gilānapaccayabhesajjaparikkhāraṁ na paritassati, laddhā ca gilānapaccayabhesajjaparikkhāraṁ agadhito amucchito anajjhosanno, ādīnavadassāvī nissaraṇapañño paribhuñjati;</span><br />
</p>
<p id="mnd16c225p2">
<span class="pali m-text">tāya ca pana itarītaragilānapaccayabhesajjaparikkhārasantuṭṭhiyā nevattānukkaṁseti, na paraṁ vambheti.</span><br />
</p>
<p id="mnd16c225p3">
<span class="pali m-text">Yo hi tattha dakkho analaso sampajāno paṭissato—</span><br />
</p>
<p id="mnd16c225p4">
<span class="pali m-text">ayaṁ vuccati bhikkhu porāṇe aggaññe ariyavaṁse ṭhitoti—</span><br />
</p>
<p id="mnd16c225p5">
<span class="pali m-text">mattaṁ sa jaññā idha tosanatthaṁ.</span><br />
</p>
<p id="mnd16c226p1">
<span class="pali m-text">&lt;b&gt;So tesu gutto yatacāri gāme&lt;/b&gt;ti.</span><br />
</p>
<p id="mnd16c226p2">
<span class="pali m-text">&lt;b&gt;So tesu gutto&lt;/b&gt;ti cīvare piṇḍapāte senāsane gilānapaccayabhesajjaparikkhāre gutto gopito rakkhito saṁvutoti.</span><br />
</p>
<p id="mnd16c226p3">
<span class="pali m-text">Evampi so tesu gutto.</span><br />
</p>
<p id="mnd16c226p4">
<span class="pali m-text">Atha vā āyatanesu gutto gopito rakkhito saṁvutoti.</span><br />
</p>
<p id="mnd16c226p5">
<span class="pali m-text">Evampi so tesu gutto.</span><br />
</p>
<p id="mnd16c227p1">
<span class="pali m-text">&lt;b&gt;Yatacāri gāme&lt;/b&gt;ti gāme yato yatto paṭiyatto gutto gopito rakkhito saṁvutoti—</span><br />
</p>
<p id="mnd16c227p2">
<span class="pali m-text">so tesu gutto yatacāri gāme.</span><br />
</p>
<p id="mnd16c228p1">
<span class="pali m-text">&lt;b&gt;Rusitopi vācaṁ pharusaṁ na vajjā&lt;/b&gt;ti.</span><br />
</p>
<p id="mnd16c228p2">
<span class="pali m-text">Dūsito khuṁsito vambhito ghaṭṭito garahito upavadito pharusena kakkhaḷena nappaṭivajjā nappaṭibhaṇeyya, akkosantaṁ na paccakkoseyya, rosantaṁ nappaṭiroseyya, bhaṇḍantaṁ na paṭibhaṇḍeyya, na kalahaṁ kareyya, na bhaṇḍanaṁ kareyya, na viggahaṁ kareyya, na vivādaṁ kareyya, na medhagaṁ kareyya, kalahaṁ bhaṇḍanaṁ viggahaṁ vivādaṁ medhagaṁ pajaheyya vinodeyya byantiṁ kareyya anabhāvaṁ gameyya, kalahabhaṇḍanaviggahavivādamedhagā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—</span><br />
</p>
<p id="mnd16c228p3">
<span class="pali m-text">rusitopi vācaṁ pharusaṁ na vajjā.</span><br />
</p>
<p id="mnd16c229p1">
<span class="pali m-text">Tenāha bhagavā—</span><br />
</p>
<p id="mnd16c230p1">
<span class="pali m-text">“Annañca laddhā vasanañca kāle,</span><br />
</p>
<p id="mnd16c230p2">
<span class="pali m-text">Mattaṁ sa jaññā idha tosanatthaṁ;</span><br />
</p>
<p id="mnd16c230p3">
<span class="pali m-text">So tesu gutto yatacāri gāme,</span><br />
</p>
<p id="mnd16c230p4">
<span class="pali m-text">Rusitopi vācaṁ pharusaṁ na vajjā”ti.</span><br />
</p>
<p id="mnd16c231p1">
<span class="pali m-text">&lt;b&gt;Okkhittacakkhu na ca pādalolo,&lt;/b&gt;</span><br />
</p>
<p id="mnd16c231p2">
<span class="pali m-text">&lt;b&gt;Jhānānuyutto bahujāgarassa;&lt;/b&gt;</span><br />
</p>
<p id="mnd16c231p3">
<span class="pali m-text">&lt;b&gt;Upekkhamārabbha samāhitatto,&lt;/b&gt;</span><br />
</p>
<p id="mnd16c231p4">
<span class="pali m-text">&lt;b&gt;Takkāsayaṁ kukkuccañcupacchinde.&lt;/b&gt;</span><br />
</p>
<p id="mnd16c232p1">
<span class="pali m-text">&lt;b&gt;Okkhittacakkhu na ca pādalolo&lt;/b&gt;ti.</span><br />
</p>
<p id="mnd16c232p2">
<span class="pali m-text">Kathaṁ khittacakkhu hoti?</span><br />
</p>
<p id="mnd16c232p3">
<span class="pali m-text">Idhekacco bhikkhu cakkhulolo, cakkhuloliyena samannāgato hoti, “adiṭṭhaṁ dakkhitabbaṁ, diṭṭhaṁ samatikkamitabban”ti ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anavaṭṭhitacārikaṁ anuyutto ca hoti rūpadassanāya.</span><br />
</p>
<p id="mnd16c232p4">
<span class="pali m-text">Evampi khittacakkhu hoti.</span><br />
</p>
<p id="mnd16c233p1">
<span class="pali m-text">Atha vā bhikkhu antaragharaṁ paviṭṭho vīthiṁ paṭipanno asaṁvuto gacchati hatthiṁ olokento, assaṁ olokento, rathaṁ olokento, pattiṁ olokento, itthiyo olokento, purise olokento, kumārake olokento, kumārikāyo olokento, antarāpaṇaṁ olokento, gharamukhāni olokento, uddhaṁ olokento, adho olokento, disāvidisaṁ vipekkhamāno gacchati.</span><br />
</p>
<p id="mnd16c233p2">
<span class="pali m-text">Evampi khittacakkhu hoti.</span><br />
</p>
<p id="mnd16c234p1">
<span class="pali m-text">Atha vā bhikkhu cakkhunā rūpaṁ disvā nimittaggāhī hoti anubyañjanaggāhī.</span><br />
</p>
<p id="mnd16c234p2">
<span class="pali m-text">Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya nappaṭipajjati, na rakkhati cakkhundriyaṁ, cakkhundriye na saṁvaraṁ āpajjati.</span><br />
</p>
<p id="mnd16c234p3">
<span class="pali m-text">Evampi khittacakkhu hoti.</span><br />
</p>
<p id="mnd16c235p1">
<span class="pali m-text">Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti, seyyathidaṁ—</span><br />
</p>
<p id="mnd16c235p2">
<span class="pali m-text">naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūṇaṁ sobhanakaṁ caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahiṁsayuddhaṁ usabhayuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ anīkadassanaṁ iti vā.</span><br />
</p>
<p id="mnd16c235p3">
<span class="pali m-text">Evampi khittacakkhu hoti.</span><br />
</p>
<p id="mnd16c236p1">
<span class="pali m-text">Kathaṁ na khittacakkhu hoti?</span><br />
</p>
<p id="mnd16c236p2">
<span class="pali m-text">Idhekacco bhikkhu na cakkhulolo na cakkhuloliyena samannāgato hoti “adiṭṭhaṁ dakkhitabbaṁ diṭṭhaṁ samatikkamitabban”ti na ārāmena ārāmaṁ na uyyānena uyyānaṁ na gāmena gāmaṁ na nigamena nigamaṁ na nagarena nagaraṁ na raṭṭhena raṭṭhaṁ na janapadena janapadaṁ dīghacārikaṁ anavaṭṭhitacārikaṁ ananuyutto ca hoti rūpadassanāya.</span><br />
</p>
<p id="mnd16c236p3">
<span class="pali m-text">Evampi na khittacakkhu hoti.</span><br />
</p>
<p id="mnd16c237p1">
<span class="pali m-text">Atha vā bhikkhu antaragharaṁ paviṭṭho vīthiṁ paṭipanno saṁvuto gacchati na hatthiṁ olokento …pe… na disāvidisaṁ vipekkhamāno gacchati.</span><br />
</p>
<p id="mnd16c237p2">
<span class="pali m-text">Evampi na khittacakkhu hoti.</span><br />
</p>
<p id="mnd16c238p1">
<span class="pali m-text">Atha vā bhikkhu cakkhunā rūpaṁ disvā na nimittaggāhī hoti …pe… cakkhundriye saṁvaraṁ āpajjati.</span><br />
</p>
<p id="mnd16c238p2">
<span class="pali m-text">Evampi na khittacakkhu hoti.</span><br />
</p>
<p id="mnd16c239p1">
<span class="pali m-text">Yathā vā paneke bhonto samaṇabrāhmaṇā saddhādeyyāni bhojanāni bhuñjitvā …pe… anīkadassanaṁ iti vā.</span><br />
</p>
<p id="mnd16c239p2">
<span class="pali m-text">Evarūpā visūkadassanānuyogā paṭivirato hoti.</span><br />
</p>
<p id="mnd16c239p3">
<span class="pali m-text">Evampi na khittacakkhu hotīti—</span><br />
</p>
<p id="mnd16c239p4">
<span class="pali m-text">okkhittacakkhu.</span><br />
</p>
<p id="mnd16c240p1">
<span class="pali m-text">&lt;b&gt;Na ca pādalolo&lt;/b&gt;ti.</span><br />
</p>
<p id="mnd16c240p2">
<span class="pali m-text">Kathaṁ pādalolo hoti?</span><br />
</p>
<p id="mnd16c240p3">
<span class="pali m-text">Idhekacco bhikkhu pādalolo pādaloliyena samannāgato hoti, ārāmena ārāmaṁ …pe… dīghacārikaṁ anavaṭṭhitacārikaṁ anuyutto hoti rūpadassanāya.</span><br />
</p>
<p id="mnd16c240p4">
<span class="pali m-text">Evampi pādalolo hoti.</span><br />
</p>
<p id="mnd16c241p1">
<span class="pali m-text">Atha vā bhikkhu antopi saṅghārāme pādalolo pādaloliyena samannāgato hoti, na atthahetu na kāraṇahetu uddhato avūpasantacitto pariveṇato pariveṇaṁ gacchati.</span><br />
</p>
<p id="mnd16c241p2">
<span class="pali m-text">Vihārato …pe…</span><br />
</p>
<p id="mnd16c241p3">
<span class="pali m-text">iti bhavābhavakathaṁ katheti.</span><br />
</p>
<p id="mnd16c241p4">
<span class="pali m-text">Evampi pādalolo hoti.</span><br />
</p>
<p id="mnd16c242p1">
<span class="pali m-text">&lt;b&gt;Na ca pādalolo&lt;/b&gt;ti.</span><br />
</p>
<p id="mnd16c242p2">
<span class="pali m-text">Pādaloliyaṁ pajaheyya vinodeyya byantiṁ kareyya anabhāvaṁ gameyya, pādaloliyā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyya, paṭisallānārāmo assa paṭisallānarato ajjhattaṁ cetosamathamanuyutto anirākatajjhāno vipassanāya samannāgato brūhetā suññāgāraṁ jhāyī jhānarato ekattamanuyutto sadatthagarukoti—</span><br />
</p>
<p id="mnd16c242p3">
<span class="pali m-text">okkhittacakkhu na ca pādalolo.</span><br />
</p>
<p id="mnd16c243p1">
<span class="pali m-text">&lt;b&gt;Jhānānuyutto bahujāgarassā&lt;/b&gt;ti.</span><br />
</p>
<p id="mnd16c243p2">
<span class="pali m-text">&lt;b&gt;Jhānānuyutto&lt;/b&gt;ti dvīhi kāraṇehi jhānānuyutto—</span><br />
</p>
<p id="mnd16c243p3">
<span class="pali m-text">anuppannassa vā paṭhamassa jhānassa uppādāya yutto payutto āyutto samāyutto,</span><br />
</p>
<p id="mnd16c243p4">
<span class="pali m-text">anuppannassa vā dutiyassa jhānassa …</span><br />
</p>
<p id="mnd16c243p5">
<span class="pali m-text">tatiyassa jhānassa …</span><br />
</p>
<p id="mnd16c243p6">
<span class="pali m-text">catutthassa jhānassa uppādāya yutto payutto āyutto samāyuttoti.</span><br />
</p>
<p id="mnd16c243p7">
<span class="pali m-text">Evampi jhānānuyutto.</span><br />
</p>
<p id="mnd16c243p8">
<span class="pali m-text">Atha vā uppannaṁ vā paṭhamaṁ jhānaṁ āsevati bhāveti bahulīkaroti,</span><br />
</p>
<p id="mnd16c243p9">
<span class="pali m-text">uppannaṁ vā dutiyaṁ jhānaṁ …</span><br />
</p>
<p id="mnd16c243p10">
<span class="pali m-text">tatiyaṁ jhānaṁ …</span><br />
</p>
<p id="mnd16c243p11">
<span class="pali m-text">catutthaṁ jhānaṁ āsevati bhāveti bahulīkarotīti.</span><br />
</p>
<p id="mnd16c243p12">
<span class="pali m-text">Evampi jhānānuyutto.</span><br />
</p>
<p id="mnd16c244p1">
<span class="pali m-text">&lt;b&gt;Bahujāgarassā&lt;/b&gt;ti idha bhikkhu divasaṁ caṅkamena nisajjāya āvaraṇīyehi dhammehi cittaṁ parisodheti, rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheti, rattiyā majjhimaṁ yāmaṁ dakkhiṇena passena sīhaseyyaṁ kappeti pāde pādaṁ accādhāya sato sampajāno uṭṭhānasaññaṁ manasi katvā, rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ parisodhetīti—</span><br />
</p>
<p id="mnd16c244p2">
<span class="pali m-text">jhānānuyutto bahujāgarassa.</span><br />
</p>
<p id="mnd16c245p1">
<span class="pali m-text">&lt;b&gt;Upekkhamārabbha samāhitatto&lt;/b&gt;ti.</span><br />
</p>
<p id="mnd16c245p2">
<span class="pali m-text">&lt;b&gt;Upekkhā&lt;/b&gt;ti yā catutthe jhāne upekkhā upekkhanā ajjhupekkhanā cittasamatā cittappassaddhatā majjhattatā cittassa.</span><br />
</p>
<p id="mnd16c245p3">
<span class="pali m-text">&lt;b&gt;Samāhitatto&lt;/b&gt;ti yā cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā samatho samādhindriyaṁ samādhibalaṁ sammāsamādhi.</span><br />
</p>
<p id="mnd16c245p4">
<span class="pali m-text">&lt;b&gt;Upekkhamārabbha samāhitatto&lt;/b&gt;ti.</span><br />
</p>
<p id="mnd16c245p5">
<span class="pali m-text">Catutthe jhāne upekkhaṁ ārabbha ekaggacitto avikkhittacitto avisāhaṭamānasoti—</span><br />
</p>
<p id="mnd16c245p6">
<span class="pali m-text">upekkhamārabbha samāhitatto.</span><br />
</p>
<p id="mnd16c246p1">
<span class="pali m-text">&lt;b&gt;Takkāsayaṁ kukkuccañcupacchinde&lt;/b&gt;ti.</span><br />
</p>
<p id="mnd16c246p2">
<span class="pali m-text">&lt;b&gt;Takkā&lt;/b&gt;ti nava vitakkā—</span><br />
</p>
<p id="mnd16c246p3">
<span class="pali m-text">kāmavitakko, byāpādavitakko, vihiṁsāvitakko, ñātivitakko, janapadavitakko, amaravitakko, parānudayatāpaṭisaññutto vitakko, lābhasakkārasilokapaṭisaññutto vitakko, anavaññattipaṭisaññutto vitakko—</span><br />
</p>
<p id="mnd16c246p4">
<span class="pali m-text">ime vuccanti nava vitakkā.</span><br />
</p>
<p id="mnd16c246p5">
<span class="pali m-text">Kāmavitakkānaṁ kāmasaññāsayo, byāpādavitakkānaṁ byāpādasaññāsayo, vihiṁsāvitakkānaṁ vihiṁsāsaññāsayo.</span><br />
</p>
<p id="mnd16c246p6">
<span class="pali m-text">Atha vā takkānaṁ vitakkānaṁ saṅkappānaṁ avijjāsayo, ayoniso manasikāro āsayo, asmimāno āsayo, anottappaṁ āsayo, uddhaccaṁ āsayo.</span><br />
</p>
<p id="mnd16c247p1">
<span class="pali m-text">&lt;b&gt;Kukkuccan&lt;/b&gt;ti hatthakukkuccampi kukkuccaṁ pādakukkuccampi kukkuccaṁ hatthapādakukkuccampi kukkuccaṁ, akappiye kappiyasaññitā kappiye akappiyasaññitā, vikāle kālasaññitā, kāle vikālasaññitā, avajje vajjasaññitā, vajje avajjasaññitā.</span><br />
</p>
<p id="mnd16c247p2">
<span class="pali m-text">Yaṁ evarūpaṁ kukkuccaṁ kukkuccāyanā kukkuccāyitattaṁ cetaso vippaṭisāro manovilekho—</span><br />
</p>
<p id="mnd16c247p3">
<span class="pali m-text">idaṁ vuccati kukkuccaṁ.</span><br />
</p>
<p id="mnd16c248p1">
<span class="pali m-text">Api ca dvīhi kāraṇehi uppajjati kukkuccaṁ cetaso vippaṭisāro manovilekho—</span><br />
</p>
<p id="mnd16c248p2">
<span class="pali m-text">katattā ca akatattā ca.</span><br />
</p>
<p id="mnd16c248p3">
<span class="pali m-text">Kathaṁ katattā ca akatattā ca uppajjati kukkuccaṁ cetaso vippaṭisāro manovilekho?</span><br />
</p>
<p id="mnd16c248p4">
<span class="pali m-text">“Kataṁ me kāyaduccaritaṁ, akataṁ me kāyasucaritan”ti uppajjati kukkuccaṁ cetaso vippaṭisāro manovilekho.</span><br />
</p>
<p id="mnd16c248p5">
<span class="pali m-text">“Kataṁ me vacīduccaritaṁ …</span><br />
</p>
<p id="mnd16c248p6">
<span class="pali m-text">kataṁ me manoduccaritaṁ …</span><br />
</p>
<p id="mnd16c248p7">
<span class="pali m-text">kato me pāṇātipāto, akatā me pāṇātipātā veramaṇī”ti uppajjati kukkuccaṁ cetaso vippaṭisāro manovilekho.</span><br />
</p>
<p id="mnd16c248p8">
<span class="pali m-text">“Kataṁ me adinnādānaṁ …</span><br />
</p>
<p id="mnd16c248p9">
<span class="pali m-text">kato me kāmesumicchācāro …</span><br />
</p>
<p id="mnd16c248p10">
<span class="pali m-text">kato me musāvādo …</span><br />
</p>
<p id="mnd16c248p11">
<span class="pali m-text">katā me pisuṇā vācā …</span><br />
</p>
<p id="mnd16c248p12">
<span class="pali m-text">katā me pharusā vācā …</span><br />
</p>
<p id="mnd16c248p13">
<span class="pali m-text">kato me samphappalāpo …</span><br />
</p>
<p id="mnd16c248p14">
<span class="pali m-text">katā me abhijjhā …</span><br />
</p>
<p id="mnd16c248p15">
<span class="pali m-text">kato me byāpādo …</span><br />
</p>
<p id="mnd16c248p16">
<span class="pali m-text">katā me micchādiṭṭhi, akatā me sammādiṭṭhī”ti uppajjati kukkuccaṁ cetaso vippaṭisāro manovilekho.</span><br />
</p>
<p id="mnd16c248p17">
<span class="pali m-text">Evaṁ katattā ca akatattā ca uppajjati kukkuccaṁ cetaso vippaṭisāro manovilekho.</span><br />
</p>
<p id="mnd16c249p1">
<span class="pali m-text">Atha vā “sīlesumhi na paripūrakārī”ti uppajjati kukkuccaṁ cetaso vippaṭisāro manovilekho;</span><br />
</p>
<p id="mnd16c249p2">
<span class="pali m-text">“indriyesumhi aguttadvāro”ti …</span><br />
</p>
<p id="mnd16c249p3">
<span class="pali m-text">“bhojane amattaññūmhī”ti …</span><br />
</p>
<p id="mnd16c249p4">
<span class="pali m-text">“jāgariyaṁ ananuyuttomhī”ti …</span><br />
</p>
<p id="mnd16c249p5">
<span class="pali m-text">“na satisampajaññena samannāgatomhī”ti …</span><br />
</p>
<p id="mnd16c249p6">
<span class="pali m-text">“abhāvitā me cattāro satipaṭṭhānā”ti …</span><br />
</p>
<p id="mnd16c249p7">
<span class="pali m-text">“abhāvitā me cattāro sammappadhānā”ti …</span><br />
</p>
<p id="mnd16c249p8">
<span class="pali m-text">“abhāvitā me cattāro iddhipādā”ti …</span><br />
</p>
<p id="mnd16c249p9">
<span class="pali m-text">“abhāvitāni me pañcindriyānī”ti …</span><br />
</p>
<p id="mnd16c249p10">
<span class="pali m-text">“abhāvitāni me pañca balānī”ti …</span><br />
</p>
<p id="mnd16c249p11">
<span class="pali m-text">“abhāvitā me satta bojjhaṅgā”ti …</span><br />
</p>
<p id="mnd16c249p12">
<span class="pali m-text">“abhāvito me ariyo aṭṭhaṅgiko maggo”ti …</span><br />
</p>
<p id="mnd16c249p13">
<span class="pali m-text">“dukkhaṁ me apariññātan”ti …</span><br />
</p>
<p id="mnd16c249p14">
<span class="pali m-text">“dukkhasamudayo me appahīno”ti …</span><br />
</p>
<p id="mnd16c249p15">
<span class="pali m-text">“maggo me abhāvito”ti …</span><br />
</p>
<p id="mnd16c249p16">
<span class="pali m-text">“nirodho me asacchikato”ti uppajjati kukkuccaṁ cetaso vippaṭisāro manovilekho.</span><br />
</p>
<p id="mnd16c249p17">
<span class="pali m-text">&lt;b&gt;Takkāsayaṁ kukkuccañcupacchinde&lt;/b&gt;ti.</span><br />
</p>
<p id="mnd16c249p18">
<span class="pali m-text">Takkañca takkāsayañca kukkuccañca upacchindeyya chindeyya ucchindeyya samucchindeyya pajaheyya vinodeyya byantiṁ kareyya anabhāvaṁ gameyyāti—</span><br />
</p>
<p id="mnd16c249p19">
<span class="pali m-text">takkāsayaṁ kukkuccañcupacchinde.</span><br />
</p>
<p id="mnd16c250p1">
<span class="pali m-text">Tenāha bhagavā—</span><br />
</p>
<p id="mnd16c251p1">
<span class="pali m-text">“Okkhittacakkhu na ca pādalolo,</span><br />
</p>
<p id="mnd16c251p2">
<span class="pali m-text">Jhānānuyutto bahujāgarassa;</span><br />
</p>
<p id="mnd16c251p3">
<span class="pali m-text">Upekkhamārabbha samāhitatto,</span><br />
</p>
<p id="mnd16c251p4">
<span class="pali m-text">Takkāsayaṁ kukkuccañcupacchinde”ti.</span><br />
</p>
<p id="mnd16c252p1">
<span class="pali m-text">&lt;b&gt;Cudito vacībhi satimābhinande,&lt;/b&gt;</span><br />
</p>
<p id="mnd16c252p2">
<span class="pali m-text">&lt;b&gt;Sabrahmacārīsu khilaṁ pabhinde;&lt;/b&gt;</span><br />
</p>
<p id="mnd16c252p3">
<span class="pali m-text">&lt;b&gt;Vācaṁ pamuñce kusalaṁ nātivelaṁ,&lt;/b&gt;</span><br />
</p>
<p id="mnd16c252p4">
<span class="pali m-text">&lt;b&gt;Janavādadhammāya na cetayeyya.&lt;/b&gt;</span><br />
</p>
<p id="mnd16c253p1">
<span class="pali m-text">&lt;b&gt;Cudito vacībhi satimābhinande&lt;/b&gt;ti.</span><br />
</p>
<p id="mnd16c253p2">
<span class="pali m-text">&lt;b&gt;Cudito&lt;/b&gt;ti upajjhāyā vā ācariyā vā samānupajjhāyakā vā samānācariyakā vā mittā vā sandiṭṭhā vā sambhattā vā sahāyā vā codenti—</span><br />
</p>
<p id="mnd16c253p3">
<span class="pali m-text">“idaṁ te, āvuso, ayuttaṁ, idaṁ te appattaṁ, idaṁ te asāruppaṁ, idaṁ te asīlaṭṭhan”ti.</span><br />
</p>
<p id="mnd16c253p4">
<span class="pali m-text">Satiṁ upaṭṭhapetvā taṁ codanaṁ nandeyya abhinandeyya modeyya anumodeyya iccheyya sādiyeyya patthayeyya pihayeyya abhijappeyya.</span><br />
</p>
<p id="mnd16c253p5">
<span class="pali m-text">Yathā itthī vā puriso vā daharo yuvā maṇḍanakajātiko sīsaṁnhāto uppalamālaṁ vā vassikamālaṁ vā adhimuttakamālaṁ vā labhitvā ubhohi hatthehi paṭiggahetvā uttamaṅge sirasmiṁ patiṭṭhāpetvā nandeyya abhinandeyya modeyya anumodeyya iccheyya sādiyeyya patthayeyya pihayeyya abhijappeyya;</span><br />
</p>
<p id="mnd16c253p6">
<span class="pali m-text">evamevaṁ satiṁ upaṭṭhapetvā taṁ codanaṁ nandeyya abhinandeyya modeyya anumodeyya iccheyya sādiyeyya patthayeyya pihayeyya abhijappeyya.</span><br />
</p>
<p id="mnd16c254p1">
<span class="pali m-text">“Nidhīnaṁva pavattāraṁ,</span><br />
</p>
<p id="mnd16c254p2">
<span class="pali m-text">yaṁ passe vajjadassinaṁ;</span><br />
</p>
<p id="mnd16c254p3">
<span class="pali m-text">Niggayhavādiṁ medhāviṁ,</span><br />
</p>
<p id="mnd16c254p4">
<span class="pali m-text">tādisaṁ paṇḍitaṁ bhaje.</span><br />
</p>
<p id="mnd16c255p1">
<span class="pali m-text">Tādisaṁ bhajamānassa,</span><br />
</p>
<p id="mnd16c255p2">
<span class="pali m-text">seyyo hoti na pāpiyo;</span><br />
</p>
<p id="mnd16c255p3">
<span class="pali m-text">Ovadeyyānusāseyya,</span><br />
</p>
<p id="mnd16c255p4">
<span class="pali m-text">asabbhā ca nivāraye;</span><br />
</p>
<p id="mnd16c255p5">
<span class="pali m-text">Satañhi so piyo hoti,</span><br />
</p>
<p id="mnd16c255p6">
<span class="pali m-text">asataṁ hoti appiyo”ti.</span><br />
</p>
<p id="mnd16c256p1">
<span class="pali m-text">&lt;b&gt;Cudito vacībhi satimābhinande, sabrahmacārīsu khilaṁ pabhinde&lt;/b&gt;ti.</span><br />
</p>
<p id="mnd16c256p2">
<span class="pali m-text">&lt;b&gt;Sabrahmacārī&lt;/b&gt;ti ekakammaṁ ekuddeso samasikkhatā.</span><br />
</p>
<p id="mnd16c256p3">
<span class="pali m-text">&lt;b&gt;Sabrahmacārīsu khilaṁ pabhinde&lt;/b&gt;ti.</span><br />
</p>
<p id="mnd16c256p4">
<span class="pali m-text">Sabrahmacārīsu āhatacittataṁ khilajātataṁ pabhindeyya, pañcapi cetokhile bhindeyya, tayopi cetokhile bhindeyya, rāgakhilaṁ dosakhilaṁ mohakhilaṁ bhindeyya pabhindeyya sambhindeyyāti—</span><br />
</p>
<p id="mnd16c256p5">
<span class="pali m-text">sabrahmacārīsu khilaṁ pabhinde.</span><br />
</p>
<p id="mnd16c257p1">
<span class="pali m-text">&lt;b&gt;Vācaṁ pamuñce kusalaṁ nātivelan&lt;/b&gt;ti.</span><br />
</p>
<p id="mnd16c257p2">
<span class="pali m-text">Ñāṇasamuṭṭhitaṁ vācaṁ muñceyya, atthūpasaṁhitaṁ dhammūpasaṁhitaṁ kālena sāpadesaṁ pariyantavatiṁ vācaṁ muñceyya pamuñceyyāti—</span><br />
</p>
<p id="mnd16c257p3">
<span class="pali m-text">vācaṁ pamuñce kusalaṁ.</span><br />
</p>
<p id="mnd16c257p4">
<span class="pali m-text">&lt;b&gt;Nātivelan&lt;/b&gt;ti.</span><br />
</p>
<p id="mnd16c257p5">
<span class="pali m-text">&lt;b&gt;Velā&lt;/b&gt;ti dve velā—</span><br />
</p>
<p id="mnd16c257p6">
<span class="pali m-text">kālavelā ca sīlavelā ca.</span><br />
</p>
<p id="mnd16c257p7">
<span class="pali m-text">Katamā kālavelā?</span><br />
</p>
<p id="mnd16c257p8">
<span class="pali m-text">Kālātikkantaṁ vācaṁ na bhāseyya, velātikkantaṁ vācaṁ na bhāseyya, kālavelātikkantaṁ vācaṁ na bhāseyya, kālaṁ asampattaṁ vācaṁ na bhāseyya, velaṁ asampattaṁ vācaṁ na bhāseyya, kālavelaṁ asampattaṁ vācaṁ na bhāseyya.</span><br />
</p>
<p id="mnd16c258p1">
<span class="pali m-text">“Yo ve kāle asampatte,</span><br />
</p>
<p id="mnd16c258p2">
<span class="pali m-text">ativelañca bhāsati;</span><br />
</p>
<p id="mnd16c258p3">
<span class="pali m-text">Evaṁ so nihato seti,</span><br />
</p>
<p id="mnd16c258p4">
<span class="pali m-text">kokilāyeva atrajo”ti.</span><br />
</p>
<p id="mnd16c259p1">
<span class="pali m-text">Ayaṁ kālavelā.</span><br />
</p>
<p id="mnd16c259p2">
<span class="pali m-text">Katamā sīlavelā?</span><br />
</p>
<p id="mnd16c259p3">
<span class="pali m-text">Ratto vācaṁ na bhāseyya, duṭṭho vācaṁ na bhāseyya, mūḷho vācaṁ na bhāseyya, musāvādaṁ na bhāseyya, pisuṇavācaṁ na bhāseyya, pharusavācaṁ na bhāseyya, samphappalāpaṁ na bhāseyya na katheyya na bhaṇeyya na dīpayeyya na vohareyya.</span><br />
</p>
<p id="mnd16c259p4">
<span class="pali m-text">Ayaṁ sīlavelāti—</span><br />
</p>
<p id="mnd16c259p5">
<span class="pali m-text">vācaṁ pamuñce kusalaṁ nātivelaṁ.</span><br />
</p>
<p id="mnd16c260p1">
<span class="pali m-text">&lt;b&gt;Janavādadhammāya na cetayeyyā&lt;/b&gt;ti.</span><br />
</p>
<p id="mnd16c260p2">
<span class="pali m-text">&lt;b&gt;Janā&lt;/b&gt;ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca.</span><br />
</p>
<p id="mnd16c260p3">
<span class="pali m-text">Janassa vādāya upavādāya nindāya garahāya akittiyā avaṇṇahārikāya sīlavipattiyā vā ācāravipattiyā vā diṭṭhivipattiyā vā ājīvavipattiyā vā na cetayeyya cetanaṁ na uppādeyya cittaṁ na uppādeyya saṅkappaṁ na uppādeyya manasikāraṁ na uppādeyyāti—</span><br />
</p>
<p id="mnd16c260p4">
<span class="pali m-text">janavādadhammāya na cetayeyya.</span><br />
</p>
<p id="mnd16c261p1">
<span class="pali m-text">Tenāha bhagavā—</span><br />
</p>
<p id="mnd16c262p1">
<span class="pali m-text">“Cudito vacībhi satimābhinande,</span><br />
</p>
<p id="mnd16c262p2">
<span class="pali m-text">Sabrahmacārīsu khilaṁ pabhinde;</span><br />
</p>
<p id="mnd16c262p3">
<span class="pali m-text">Vācaṁ pamuñce kusalaṁ nātivelaṁ,</span><br />
</p>
<p id="mnd16c262p4">
<span class="pali m-text">Janavādadhammāya na cetayeyyā”ti.</span><br />
</p>
<p id="mnd16c263p1">
<span class="pali m-text">&lt;b&gt;Athāparaṁ pañca rajāni loke,&lt;/b&gt;</span><br />
</p>
<p id="mnd16c263p2">
<span class="pali m-text">&lt;b&gt;Yesaṁ satīmā vinayāya sikkhe;&lt;/b&gt;</span><br />
</p>
<p id="mnd16c263p3">
<span class="pali m-text">&lt;b&gt;Rūpesu saddesu atho rasesu,&lt;/b&gt;</span><br />
</p>
<p id="mnd16c263p4">
<span class="pali m-text">&lt;b&gt;Gandhesu phassesu sahetha rāgaṁ.&lt;/b&gt;</span><br />
</p>
<p id="mnd16c264p1">
<span class="pali m-text">&lt;b&gt;Athāparaṁ pañca rajāni loke&lt;/b&gt;ti.</span><br />
</p>
<p id="mnd16c264p2">
<span class="pali m-text">&lt;b&gt;Athā&lt;/b&gt;ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ—</span><br />
</p>
<p id="mnd16c264p3">
<span class="pali m-text">athāti.</span><br />
</p>
<p id="mnd16c264p4">
<span class="pali m-text">&lt;b&gt;Pañca rajānī&lt;/b&gt;ti rūparajo, saddarajo, gandharajo, rasarajo, phoṭṭhabbarajo.</span><br />
</p>
<p id="mnd16c265p1">
<span class="pali m-text">“Rāgo rajo na ca pana reṇu vuccati,</span><br />
</p>
<p id="mnd16c265p2">
<span class="pali m-text">Rāgassetaṁ adhivacanaṁ rajoti;</span><br />
</p>
<p id="mnd16c265p3">
<span class="pali m-text">Etaṁ rajaṁ vippajahitvā paṇḍitā,</span><br />
</p>
<p id="mnd16c265p4">
<span class="pali m-text">Viharanti te vigatarajassa sāsane.</span><br />
</p>
<p id="mnd16c266p1">
<span class="pali m-text">Doso rajo na ca pana reṇu vuccati,</span><br />
</p>
<p id="mnd16c266p2">
<span class="pali m-text">…pe…</span><br />
</p>
<p id="mnd16c266p3">
<span class="pali m-text">Viharanti te vigatarajassa sāsane.</span><br />
</p>
<p id="mnd16c267p1">
<span class="pali m-text">Moho rajo na ca pana reṇu vuccati,</span><br />
</p>
<p id="mnd16c267p2">
<span class="pali m-text">…pe…</span><br />
</p>
<p id="mnd16c267p3">
<span class="pali m-text">Viharanti te vigatarajassa sāsane”.</span><br />
</p>
<p id="mnd16c268p1">
<span class="pali m-text">&lt;b&gt;Loke&lt;/b&gt;ti apāyaloke manussaloke devaloke khandhaloke dhātuloke āyatanaloketi—</span><br />
</p>
<p id="mnd16c268p2">
<span class="pali m-text">athāparaṁ pañca rajāni loke.</span><br />
</p>
<p id="mnd16c269p1">
<span class="pali m-text">&lt;b&gt;Yesaṁ satīmā vinayāya sikkhe&lt;/b&gt;ti.</span><br />
</p>
<p id="mnd16c269p2">
<span class="pali m-text">&lt;b&gt;Yesan&lt;/b&gt;ti rūparāgassa saddarāgassa gandharāgassa rasarāgassa phoṭṭhabbarāgassa.</span><br />
</p>
<p id="mnd16c269p3">
<span class="pali m-text">&lt;b&gt;Satīmā&lt;/b&gt;ti yā sati anussati paṭissati sati saraṇatā dhāraṇatā apilāpanatā asammussanatā satindriyaṁ satibalaṁ sammāsati satisambojjhaṅgo ekāyanamaggo—</span><br />
</p>
<p id="mnd16c269p4">
<span class="pali m-text">ayaṁ vuccati sati.</span><br />
</p>
<p id="mnd16c269p5">
<span class="pali m-text">Imāya satiyā upeto samupeto upagato samupagato upapanno samupapanno samannāgato.</span><br />
</p>
<p id="mnd16c269p6">
<span class="pali m-text">So vuccati satimā.</span><br />
</p>
<p id="mnd16c269p7">
<span class="pali m-text">&lt;b&gt;Sikkhe&lt;/b&gt;ti tisso sikkhā—</span><br />
</p>
<p id="mnd16c269p8">
<span class="pali m-text">adhisīlasikkhā, adhicittasikkhā, adhipaññāsikkhā.</span><br />
</p>
<p id="mnd16c269p9">
<span class="pali m-text">Katamā adhisīlasikkhā …pe…</span><br />
</p>
<p id="mnd16c269p10">
<span class="pali m-text">ayaṁ adhipaññāsikkhā.</span><br />
</p>
<p id="mnd16c269p11">
<span class="pali m-text">&lt;b&gt;Yesaṁ satīmā vinayāya sikkhe&lt;/b&gt;ti.</span><br />
</p>
<p id="mnd16c269p12">
<span class="pali m-text">Satimā puggalo yesaṁ rūparāgassa saddarāgassa gandharāgassa rasarāgassa phoṭṭhabbarāgassa vinayāya paṭivinayāya pahānāya vūpasamāya paṭinissaggāya paṭipassaddhiyā adhisīlampi sikkheyya adhicittampi sikkheyya adhipaññampi sikkheyya, imā tisso sikkhāyo āvajjanto sikkheyya, jānanto sikkheyya …pe…</span><br />
</p>
<p id="mnd16c269p13">
<span class="pali m-text">sacchikātabbaṁ sacchikaronto sikkheyya ācareyya samācareyya samādāya vatteyyāti—</span><br />
</p>
<p id="mnd16c269p14">
<span class="pali m-text">yesaṁ satīmā vinayāya sikkhe.</span><br />
</p>
<p id="mnd16c270p1">
<span class="pali m-text">&lt;b&gt;Rūpesu saddesu atho rasesu, gandhesu phassesu sahetha rāgan&lt;/b&gt;ti.</span><br />
</p>
<p id="mnd16c270p2">
<span class="pali m-text">Rūpesu saddesu gandhesu rasesu phoṭṭhabbesu rāgaṁ saheyya parisaheyya abhibhaveyya ajjhotthareyya pariyādiyeyya maddeyyāti—</span><br />
</p>
<p id="mnd16c270p3">
<span class="pali m-text">rūpesu saddesu atho rasesu, gandhesu phassesu sahetha rāgaṁ.</span><br />
</p>
<p id="mnd16c271p1">
<span class="pali m-text">Tenāha bhagavā—</span><br />
</p>
<p id="mnd16c272p1">
<span class="pali m-text">“Athāparaṁ pañca rajāni loke,</span><br />
</p>
<p id="mnd16c272p2">
<span class="pali m-text">Yesaṁ satīmā vinayāya sikkhe;</span><br />
</p>
<p id="mnd16c272p3">
<span class="pali m-text">Rūpesu saddesu atho rasesu,</span><br />
</p>
<p id="mnd16c272p4">
<span class="pali m-text">Gandhesu phassesu sahetha rāgan”ti.</span><br />
</p>
<p id="mnd16c273p1">
<span class="pali m-text">&lt;b&gt;Etesu dhammesu vineyya chandaṁ,&lt;/b&gt;</span><br />
</p>
<p id="mnd16c273p2">
<span class="pali m-text">&lt;b&gt;Bhikkhu satimā suvimuttacitto;&lt;/b&gt;</span><br />
</p>
<p id="mnd16c273p3">
<span class="pali m-text">&lt;b&gt;Kālena so sammā dhammaṁ parivīmaṁsamāno,&lt;/b&gt;</span><br />
</p>
<p id="mnd16c273p4">
<span class="pali m-text">&lt;b&gt;Ekodibhūto vihane tamaṁ so.&lt;/b&gt;</span><br />
</p>
<p id="mnd16c273p5">
<span class="pali m-text">(Iti bhagavā.)</span><br />
</p>
<p id="mnd16c274p1">
<span class="pali m-text">&lt;b&gt;Etesu dhammesu vineyya chandan&lt;/b&gt;ti.</span><br />
</p>
<p id="mnd16c274p2">
<span class="pali m-text">&lt;b&gt;Etesū&lt;/b&gt;ti rūpesu saddesu gandhesu rasesu phoṭṭhabbesu.</span><br />
</p>
<p id="mnd16c274p3">
<span class="pali m-text">&lt;b&gt;Chando&lt;/b&gt;ti yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṁ kāmogho kāmayogo kāmupādānaṁ …pe…</span><br />
</p>
<p id="mnd16c274p4">
<span class="pali m-text">kāmacchandanīvaraṇaṁ.</span><br />
</p>
<p id="mnd16c274p5">
<span class="pali m-text">&lt;b&gt;Etesu dhammesu vineyya chandan&lt;/b&gt;ti.</span><br />
</p>
<p id="mnd16c274p6">
<span class="pali m-text">Etesu dhammesu chandaṁ vineyya paṭivineyya pajaheyya vinodeyya byantiṁ kareyya anabhāvaṁ gameyyāti—</span><br />
</p>
<p id="mnd16c274p7">
<span class="pali m-text">etesu dhammesu vineyya chandaṁ.</span><br />
</p>
<p id="mnd16c275p1">
<span class="pali m-text">&lt;b&gt;Bhikkhu satimā suvimuttacitto&lt;/b&gt;ti.</span><br />
</p>
<p id="mnd16c275p2">
<span class="pali m-text">&lt;b&gt;Bhikkhū&lt;/b&gt;ti puthujjanakalyāṇako vā bhikkhu, sekho vā bhikkhu.</span><br />
</p>
<p id="mnd16c275p3">
<span class="pali m-text">&lt;b&gt;Satimā&lt;/b&gt;ti yā sati anussati …pe… sammāsati satisambojjhaṅgo ekāyanamaggo—</span><br />
</p>
<p id="mnd16c275p4">
<span class="pali m-text">ayaṁ vuccati sati.</span><br />
</p>
<p id="mnd16c275p5">
<span class="pali m-text">Imāya satiyā upeto samupeto …pe…</span><br />
</p>
<p id="mnd16c275p6">
<span class="pali m-text">so vuccati satimā.</span><br />
</p>
<p id="mnd16c276p1">
<span class="pali m-text">&lt;b&gt;Bhikkhu satimā suvimuttacitto&lt;/b&gt;ti.</span><br />
</p>
<p id="mnd16c276p2">
<span class="pali m-text">Paṭhamaṁ jhānaṁ samāpannassa nīvaraṇehi cittaṁ muttaṁ vimuttaṁ suvimuttaṁ,</span><br />
</p>
<p id="mnd16c276p3">
<span class="pali m-text">dutiyaṁ jhānaṁ samāpannassa vitakkavicārehi cittaṁ muttaṁ vimuttaṁ suvimuttaṁ,</span><br />
</p>
<p id="mnd16c276p4">
<span class="pali m-text">tatiyaṁ jhānaṁ samāpannassa pītiyā ca cittaṁ muttaṁ vimuttaṁ suvimuttaṁ,</span><br />
</p>
<p id="mnd16c276p5">
<span class="pali m-text">catutthaṁ jhānaṁ samāpannassa sukhadukkhehi cittaṁ muttaṁ vimuttaṁ suvimuttaṁ;</span><br />
</p>
<p id="mnd16c276p6">
<span class="pali m-text">ākāsānañcāyatanaṁ samāpannassa rūpasaññāya paṭighasaññāya nānattasaññāya cittaṁ muttaṁ vimuttaṁ suvimuttaṁ,</span><br />
</p>
<p id="mnd16c276p7">
<span class="pali m-text">viññāṇañcāyatanaṁ samāpannassa ākāsānañcāyatanasaññāya cittaṁ …</span><br />
</p>
<p id="mnd16c276p8">
<span class="pali m-text">ākiñcaññāyatanaṁ samāpannassa viññāṇañcāyatanasaññāya cittaṁ …</span><br />
</p>
<p id="mnd16c276p9">
<span class="pali m-text">nevasaññānāsaññāyatanaṁ samāpannassa ākiñcaññāyatanasaññāya cittaṁ muttaṁ vimuttaṁ suvimuttaṁ;</span><br />
</p>
<p id="mnd16c276p10">
<span class="pali m-text">sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā tadekaṭṭhehi ca kilesehi cittaṁ muttaṁ vimuttaṁ suvimuttaṁ,</span><br />
</p>
<p id="mnd16c276p11">
<span class="pali m-text">sakadāgāmissa oḷārikā kāmarāgānusayā paṭighānusayā tadekaṭṭhehi ca kilesehi cittaṁ muttaṁ vimuttaṁ suvimuttaṁ,</span><br />
</p>
<p id="mnd16c276p12">
<span class="pali m-text">anāgāmissa anusahagatā kāmarāgasaṁyojanā paṭighasaṁyojanā anusahagatā kāmarāgānusayā paṭighānusayā tadekaṭṭhehi ca kilesehi cittaṁ muttaṁ vimuttaṁ suvimuttaṁ,</span><br />
</p>
<p id="mnd16c276p13">
<span class="pali m-text">arahato rūparāgā arūparāgā mānā uddhaccā avijjāya mānānusayā bhavarāgānusayā avijjānusayā tadekaṭṭhehi ca kilesehi bahiddhā ca sabbanimittehi cittaṁ muttaṁ vimuttaṁ suvimuttanti—</span><br />
</p>
<p id="mnd16c276p14">
<span class="pali m-text">bhikkhu satimā suvimuttacitto.</span><br />
</p>
<p id="mnd16c277p1">
<span class="pali m-text">&lt;b&gt;Kālena so sammā dhammaṁ parivīmaṁsamāno&lt;/b&gt;ti.</span><br />
</p>
<p id="mnd16c277p2">
<span class="pali m-text">&lt;b&gt;Kālenā&lt;/b&gt;ti uddhate citte samathassa kālo, samāhite citte vipassanāya kālo.</span><br />
</p>
<p id="mnd16c278p1">
<span class="pali m-text">“Kāle paggaṇhati cittaṁ,</span><br />
</p>
<p id="mnd16c278p2">
<span class="pali m-text">niggaṇhati punāpare;</span><br />
</p>
<p id="mnd16c278p3">
<span class="pali m-text">Sampahaṁsati kālena,</span><br />
</p>
<p id="mnd16c278p4">
<span class="pali m-text">kāle cittaṁ samādahe.</span><br />
</p>
<p id="mnd16c279p1">
<span class="pali m-text">Ajjhupekkhati kālena,</span><br />
</p>
<p id="mnd16c279p2">
<span class="pali m-text">so yogī kālakovido;</span><br />
</p>
<p id="mnd16c279p3">
<span class="pali m-text">Kimhi kālamhi paggāho,</span><br />
</p>
<p id="mnd16c279p4">
<span class="pali m-text">kimhi kāle viniggaho.</span><br />
</p>
<p id="mnd16c280p1">
<span class="pali m-text">Kimhi pahaṁsanākālo,</span><br />
</p>
<p id="mnd16c280p2">
<span class="pali m-text">samathakālo ca kīdiso;</span><br />
</p>
<p id="mnd16c280p3">
<span class="pali m-text">Upekkhākālaṁ cittassa,</span><br />
</p>
<p id="mnd16c280p4">
<span class="pali m-text">kathaṁ dasseti yogino.</span><br />
</p>
<p id="mnd16c281p1">
<span class="pali m-text">Līne cittamhi paggāho,</span><br />
</p>
<p id="mnd16c281p2">
<span class="pali m-text">uddhatasmiṁ viniggaho;</span><br />
</p>
<p id="mnd16c281p3">
<span class="pali m-text">Nirassādagataṁ cittaṁ,</span><br />
</p>
<p id="mnd16c281p4">
<span class="pali m-text">sampahaṁseyya tāvade.</span><br />
</p>
<p id="mnd16c282p1">
<span class="pali m-text">Sampahaṭṭhaṁ yadā cittaṁ,</span><br />
</p>
<p id="mnd16c282p2">
<span class="pali m-text">alīnaṁ bhavatinuddhataṁ;</span><br />
</p>
<p id="mnd16c282p3">
<span class="pali m-text">Samathassa ca so kālo,</span><br />
</p>
<p id="mnd16c282p4">
<span class="pali m-text">ajjhattaṁ ramaye mano.</span><br />
</p>
<p id="mnd16c283p1">
<span class="pali m-text">Etena mevupāyena,</span><br />
</p>
<p id="mnd16c283p2">
<span class="pali m-text">yadā hoti samāhitaṁ;</span><br />
</p>
<p id="mnd16c283p3">
<span class="pali m-text">Samāhitacittamaññāya,</span><br />
</p>
<p id="mnd16c283p4">
<span class="pali m-text">ajjhupekkheyya tāvade.</span><br />
</p>
<p id="mnd16c284p1">
<span class="pali m-text">Evaṁ kālavidū dhīro,</span><br />
</p>
<p id="mnd16c284p2">
<span class="pali m-text">kālaññū kālakovido;</span><br />
</p>
<p id="mnd16c284p3">
<span class="pali m-text">Kālena kālaṁ cittassa,</span><br />
</p>
<p id="mnd16c284p4">
<span class="pali m-text">nimittamupalakkhaye”ti.</span><br />
</p>
<p id="mnd16c285p1">
<span class="pali m-text">&lt;b&gt;Kālena so sammā dhammaṁ parivīmaṁsamāno&lt;/b&gt;ti.</span><br />
</p>
<p id="mnd16c285p2">
<span class="pali m-text">“Sabbe saṅkhārā aniccā”ti sammā dhammaṁ parivīmaṁsamāno,</span><br />
</p>
<p id="mnd16c285p3">
<span class="pali m-text">“sabbe saṅkhārā dukkhā”ti sammā dhammaṁ parivīmaṁsamāno,</span><br />
</p>
<p id="mnd16c285p4">
<span class="pali m-text">“sabbe dhammā anattā”ti sammā dhammaṁ parivīmaṁsamāno …pe…</span><br />
</p>
<p id="mnd16c285p5">
<span class="pali m-text">“yaṁ kiñci samudayadhammaṁ sabbaṁ taṁ nirodhadhamman”ti—</span><br />
</p>
<p id="mnd16c285p6">
<span class="pali m-text">sammā dhammaṁ parivīmaṁsamāno.</span><br />
</p>
<p id="mnd16c286p1">
<span class="pali m-text">&lt;b&gt;Ekodibhūto vihane tamaṁ so, iti bhagavā&lt;/b&gt;ti.</span><br />
</p>
<p id="mnd16c286p2">
<span class="pali m-text">&lt;b&gt;Ekodī&lt;/b&gt;ti ekaggacitto avikkhittacitto avisāhaṭamānaso samatho samādhindriyaṁ samādhibalaṁ sammāsamādhīti—</span><br />
</p>
<p id="mnd16c286p3">
<span class="pali m-text">ekodibhūto.</span><br />
</p>
<p id="mnd16c286p4">
<span class="pali m-text">&lt;b&gt;Vihane tamaṁ so&lt;/b&gt;ti rāgatamaṁ dosatamaṁ mohatamaṁ diṭṭhitamaṁ mānatamaṁ kilesatamaṁ duccaritatamaṁ andhakaraṇaṁ acakkhukaraṇaṁ aññāṇakaraṇaṁ paññānirodhikaṁ vighātapakkhikaṁ anibbānasaṁvattanikaṁ haneyya vihaneyya pajaheyya vinodeyya byantiṁ kareyya anabhāvaṁ gameyya.</span><br />
</p>
<p id="mnd16c287p1">
<span class="pali m-text">&lt;b&gt;Bhagavā&lt;/b&gt;ti gāravādhivacanaṁ.</span><br />
</p>
<p id="mnd16c287p2">
<span class="pali m-text">Api ca bhaggarāgoti bhagavā, bhaggadosoti bhagavā, bhaggamohoti bhagavā, bhaggamānoti bhagavā, bhaggadiṭṭhīti bhagavā, bhaggakaṇḍakoti bhagavā, bhaggakilesoti bhagavā, bhaji vibhaji pavibhaji dhammaratananti bhagavā, bhavānaṁ antakaroti bhagavā, bhāvitakāyo bhāvitasīlo bhāvitacitto bhāvitapaññoti bhagavā, bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā, bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā, bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā, bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā, bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ ānāpānassatisamādhissa asubhasamāpattiyāti bhagavā, bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā, bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā, bhagavāti netaṁ nāmaṁ mātarā kataṁ na pitarā kataṁ na bhātarā kataṁ na bhaginiyā kataṁ na mittāmaccehi kataṁ na ñātisālohitehi kataṁ na samaṇabrāhmaṇehi kataṁ na devatāhi kataṁ;</span><br />
</p>
<p id="mnd16c287p3">
<span class="pali m-text">vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti—</span><br />
</p>
<p id="mnd16c287p4">
<span class="pali m-text">ekodibhūto vihane tamaṁ so iti bhagavā.</span><br />
</p>
<p id="mnd16c288p1">
<span class="pali m-text">Tenāha bhagavā—</span><br />
</p>
<p id="mnd16c289p1">
<span class="pali m-text">“Etesu dhammesu vineyya chandaṁ,</span><br />
</p>
<p id="mnd16c289p2">
<span class="pali m-text">Bhikkhu satimā suvimuttacitto;</span><br />
</p>
<p id="mnd16c289p3">
<span class="pali m-text">Kālena so sammā dhammaṁ parivīmaṁsamāno,</span><br />
</p>
<p id="mnd16c289p4">
<span class="pali m-text">Ekodibhūto vihane tamaṁ so”.</span><br />
</p>
<p id="mnd16c289p5">
<span class="pali m-text">(Iti bhagavāti.)</span><br />
</p>
<p id="mnd16c290p1">
<span class="pali m-text">Sāriputtasuttaniddeso soḷasamo.</span><br />
</p>
<p id="mnd16c291p1">
<span class="pali m-text">Aṭṭhakavaggamhi soḷasa suttaniddesā samattā.</span><br />
</p>
<p id="mnd16c292p1">
<span class="pali m-text">Mahāniddesapāḷi niṭṭhitā.</span><br />
</p>
<div class="m-row">
<div class="m-col-t-6 m-text-left">
<a href="https://theravadan.org/pages/mnd0015.html">Previous</a></div>
<div class="m-col-t-6 m-text-right">
<a href="https://theravadan.org/pages/ne0001.html">Next</a></div>
</div>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
      </div>
      <div class="m-clearfix-t"></div>
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
        <h3><a href="https://theravadan.org/pages/about">About</a></h3>
        <ul>
        </ul>
      </div>
    </div>
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>