<!DOCTYPE html>
<html lang="en" prefix="og: http://ogp.me/ns#">
<head>
  <meta charset="UTF-8" />
  <title>ms &raquo; sutta &raquo; kn &raquo; mnd &raquo; Mahāniddesa | Theravadan</title>
  <link rel="stylesheet" href="https://www.theravadan.org/static/JetBrains-Mono.css" />
  <link rel="stylesheet" href="https://www.theravadan.org/static/m-dark-mod.css" />
  <link rel="icon" href="https://www.theravadan.org/images/favicon.jpeg" type="image/jpeg" />
  <link rel="canonical" href="https://www.theravadan.org/pages/mndy001z.html" />
  <meta name="viewport" content="width=device-width, initial-scale=1.0" />
  <meta property="og:site_name" content="Theravadan" />
  <meta property="og:title" content="Mahāniddesa" />
  <meta name="twitter:title" content="Mahāniddesa" />
  <meta property="og:url" content="https://www.theravadan.org/pages/mndy001z.html" />
  <meta property="og:description" content="Aṭṭhakavagga 1. Kāmasuttaniddesa Namo tassa Bhagavato Arahato Sammāsambuddhassa. **Kāmaṁ kāmayamānassa,** **Tassa ce taṁ samijjhati;** **Addhā pītimano hoti,** **Laddhā macco yadicchati.** **Kāmaṁ kāmayamānassā**ti **kāmā**ti uddānato dve kāmā— vatthukāmā ca kilesakāmā ca. Katame **vatthukāmā?** Manāpikā rūpā manāpikā saddā manāpikā gandhā manāpikā rasā manāpikā phoṭṭhabbā; attharaṇā pāvuraṇā …" />
  <meta name="twitter:description" content="Aṭṭhakavagga 1. Kāmasuttaniddesa Namo tassa Bhagavato Arahato Sammāsambuddhassa. **Kāmaṁ kāmayamānassa,** **Tassa ce taṁ samijjhati;** **Addhā pītimano hoti,** **Laddhā macco yadicchati.** **Kāmaṁ kāmayamānassā**ti **kāmā**ti uddānato dve kāmā— vatthukāmā ca kilesakāmā ca. Katame **vatthukāmā?** Manāpikā rūpā manāpikā saddā manāpikā gandhā manāpikā rasā manāpikā phoṭṭhabbā; attharaṇā pāvuraṇā …" />
  <meta name="twitter:card" content="summary" />
  <meta property="og:type" content="page" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://www.theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://www.theravadan.org/pages/ms-index.html">ms</a> &raquo;
            <a href="https://www.theravadan.org/pages/ms-sutta-index.html">sutta</a> &raquo;
            <a href="https://www.theravadan.org/pages/ms-sutta-kn-index.html">kn</a> &raquo;
            <a href="https://www.theravadan.org/pages/ms-sutta-kn-mnd-index.html">mnd</a> &raquo;
          </span>
          Mahāniddesa
        </h1>
<!-- content -->
<section id="atthakavagga">
<h2><a href="#atthakavagga">Aṭṭhakavagga</a></h2>
<section id="kamasuttaniddesa">
<h3><a href="#kamasuttaniddesa">1. Kāmasuttaniddesa</a></h3>
<p id="mnd1c1p1">
<span class="m-text m-primary">Namo tassa Bhagavato Arahato Sammāsambuddhassa.</span><br />
</p>
<p id="mnd1c2p1">
<span class="m-text m-primary">**Kāmaṁ kāmayamānassa,**</span><br />
</p>
<p id="mnd1c2p2">
<span class="m-text m-primary">**Tassa ce taṁ samijjhati;**</span><br />
</p>
<p id="mnd1c2p3">
<span class="m-text m-primary">**Addhā pītimano hoti,**</span><br />
</p>
<p id="mnd1c2p4">
<span class="m-text m-primary">**Laddhā macco yadicchati.**</span><br />
</p>
<p id="mnd1c3p1">
<span class="m-text m-primary">**Kāmaṁ kāmayamānassā**ti **kāmā**ti uddānato dve kāmā—</span><br />
</p>
<p id="mnd1c3p2">
<span class="m-text m-primary">vatthukāmā ca kilesakāmā ca.</span><br />
</p>
<p id="mnd1c3p3">
<span class="m-text m-primary">Katame **vatthukāmā?**</span><br />
</p>
<p id="mnd1c3p4">
<span class="m-text m-primary">Manāpikā rūpā manāpikā saddā manāpikā gandhā manāpikā rasā manāpikā phoṭṭhabbā;</span><br />
</p>
<p id="mnd1c3p5">
<span class="m-text m-primary">attharaṇā pāvuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhañca janapado ca koso ca koṭṭhāgārañca, yaṁ kiñci rajanīyaṁ vatthu—</span><br />
</p>
<p id="mnd1c3p6">
<span class="m-text m-primary">vatthukāmā.</span><br />
</p>
<p id="mnd1c4p1">
<span class="m-text m-primary">Api ca atītā kāmā anāgatā kāmā paccuppannā kāmā;</span><br />
</p>
<p id="mnd1c4p2">
<span class="m-text m-primary">ajjhattā kāmā bahiddhā kāmā ajjhattabahiddhā kāmā;</span><br />
</p>
<p id="mnd1c4p3">
<span class="m-text m-primary">hīnā kāmā majjhimā kāmā paṇītā kāmā;</span><br />
</p>
<p id="mnd1c4p4">
<span class="m-text m-primary">āpāyikā kāmā mānusikā kāmā dibbā kāmā;</span><br />
</p>
<p id="mnd1c4p5">
<span class="m-text m-primary">paccupaṭṭhitā kāmā nimmitā kāmā animmitā kāmā paranimmitā kāmā;</span><br />
</p>
<p id="mnd1c4p6">
<span class="m-text m-primary">pariggahitā kāmā apariggahitā kāmā mamāyitā kāmā amamāyitā kāmā;</span><br />
</p>
<p id="mnd1c4p7">
<span class="m-text m-primary">sabbepi kāmāvacarā dhammā, sabbepi rūpāvacarā dhammā, sabbepi arūpāvacarā dhammā, taṇhāvatthukā taṇhārammaṇā kāmanīyaṭṭhena rajanīyaṭṭhena madanīyaṭṭhena kāmā—</span><br />
</p>
<p id="mnd1c4p8">
<span class="m-text m-primary">ime vuccanti vatthukāmā.</span><br />
</p>
<p id="mnd1c5p1">
<span class="m-text m-primary">Katame **kilesakāmā?**</span><br />
</p>
<p id="mnd1c5p2">
<span class="m-text m-primary">Chando kāmo rāgo kāmo chandarāgo kāmo;</span><br />
</p>
<p id="mnd1c5p3">
<span class="m-text m-primary">saṅkappo kāmo rāgo kāmo saṅkapparāgo kāmo;</span><br />
</p>
<p id="mnd1c5p4">
<span class="m-text m-primary">yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṁ kāmogho kāmayogo kāmupādānaṁ kāmacchandanīvaraṇaṁ.</span><br />
</p>
<p id="mnd1c6p1">
<span class="m-text m-primary">“Addasaṁ kāma te mūlaṁ,</span><br />
</p>
<p id="mnd1c6p2">
<span class="m-text m-primary">Saṅkappā kāma jāyasi;</span><br />
</p>
<p id="mnd1c6p3">
<span class="m-text m-primary">Na taṁ saṅkappayissāmi,</span><br />
</p>
<p id="mnd1c6p4">
<span class="m-text m-primary">Evaṁ kāma na hehisī”ti.—</span><br />
</p>
<p id="mnd1c7p1">
<span class="m-text m-primary">Ime vuccanti kilesakāmā.</span><br />
</p>
<p id="mnd1c7p2">
<span class="m-text m-primary">**Kāmayamānassā**ti kāmayamānassa icchamānassa sādiyamānassa patthayamānassa pihayamānassa abhijappamānassāti—</span><br />
</p>
<p id="mnd1c7p3">
<span class="m-text m-primary">kāmaṁ kāmayamānassa.</span><br />
</p>
<p id="mnd1c8p1">
<span class="m-text m-primary">**Tassa ce taṁ samijjhatī**ti.</span><br />
</p>
<p id="mnd1c8p2">
<span class="m-text m-primary">**Tassa ce**ti tassa khattiyassa vā brāhmaṇassa vā vessassa vā suddassa vā gahaṭṭhassa vā pabbajitassa vā devassa vā manussassa vā.</span><br />
</p>
<p id="mnd1c8p3">
<span class="m-text m-primary">**Tan**ti vatthukāmā vuccanti—</span><br />
</p>
<p id="mnd1c8p4">
<span class="m-text m-primary">manāpikā rūpā manāpikā saddā manāpikā gandhā manāpikā rasā manāpikā phoṭṭhabbā.</span><br />
</p>
<p id="mnd1c8p5">
<span class="m-text m-primary">**Samijjhatī**ti ijjhati samijjhati labhati paṭilabhati adhigacchati vindatīti—</span><br />
</p>
<p id="mnd1c8p6">
<span class="m-text m-primary">tassa ce taṁ samijjhati.</span><br />
</p>
<p id="mnd1c9p1">
<span class="m-text m-primary">**Addhā pītimano hotī**ti.</span><br />
</p>
<p id="mnd1c9p2">
<span class="m-text m-primary">**Addhā**ti ekaṁsavacanaṁ nissaṁsayavacanaṁ nikkaṅkhāvacanaṁ advejjhavacanaṁ adveḷhakavacanaṁ niyogavacanaṁ apaṇṇakavacanaṁ avatthāpanavacanametaṁ—</span><br />
</p>
<p id="mnd1c9p3">
<span class="m-text m-primary">addhāti.</span><br />
</p>
<p id="mnd1c9p4">
<span class="m-text m-primary">**Pītī**ti yā pañcakāmaguṇapaṭisaññuttā pīti pāmujjaṁ āmodanā pamodanā hāso pahāso vitti tuṭṭhi odagyaṁ attamanatā abhipharaṇatā cittassa.</span><br />
</p>
<p id="mnd1c9p5">
<span class="m-text m-primary">**Mano**ti yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu, ayaṁ vuccati mano.</span><br />
</p>
<p id="mnd1c9p6">
<span class="m-text m-primary">Ayaṁ mano imāya pītiyā sahagato hoti sahajāto saṁsaṭṭho sampayutto ekuppādo ekanirodho ekavatthuko ekārammaṇo.</span><br />
</p>
<p id="mnd1c9p7">
<span class="m-text m-primary">**Pītimano hotī**ti pītimano hoti tuṭṭhamano haṭṭhamano pahaṭṭhamano attamano udaggamano muditamano pamoditamano hotīti—</span><br />
</p>
<p id="mnd1c9p8">
<span class="m-text m-primary">addhā pītimano hoti.</span><br />
</p>
<p id="mnd1c10p1">
<span class="m-text m-primary">**Laddhā macco yadicchatī**ti.</span><br />
</p>
<p id="mnd1c10p2">
<span class="m-text m-primary">**Laddhā**ti labhitvā paṭilabhitvā adhigantvā vinditvā.</span><br />
</p>
<p id="mnd1c10p3">
<span class="m-text m-primary">**Macco**ti satto naro mānavo poso puggalo jīvo jāgu jantu indagu manujo.</span><br />
</p>
<p id="mnd1c10p4">
<span class="m-text m-primary">**Yadicchatī**ti yaṁ icchati yaṁ sādiyati yaṁ pattheti yaṁ piheti yaṁ abhijappati, rūpaṁ vā saddaṁ vā gandhaṁ vā rasaṁ vā phoṭṭhabbaṁ vāti, laddhā macco yadicchati.</span><br />
</p>
<p id="mnd1c11p1">
<span class="m-text m-primary">Tenāha bhagavā—</span><br />
</p>
<p id="mnd1c12p1">
<span class="m-text m-primary">“Kāmaṁ kāmayamānassa,</span><br />
</p>
<p id="mnd1c12p2">
<span class="m-text m-primary">tassa ce taṁ samijjhati;</span><br />
</p>
<p id="mnd1c12p3">
<span class="m-text m-primary">Addhā pītimano hoti,</span><br />
</p>
<p id="mnd1c12p4">
<span class="m-text m-primary">laddhā macco yadicchatī”ti.</span><br />
</p>
<p id="mnd1c13p1">
<span class="m-text m-primary">**Tassa ce kāmayānassa,**</span><br />
</p>
<p id="mnd1c13p2">
<span class="m-text m-primary">**chandajātassa jantuno;**</span><br />
</p>
<p id="mnd1c13p3">
<span class="m-text m-primary">**Te kāmā parihāyanti,**</span><br />
</p>
<p id="mnd1c13p4">
<span class="m-text m-primary">**sallaviddhova ruppati.**</span><br />
</p>
<p id="mnd1c14p1">
<span class="m-text m-primary">**Tassa ce kāmayānassā**ti.</span><br />
</p>
<p id="mnd1c14p2">
<span class="m-text m-primary">**Tassa ce**ti tassa khattiyassa vā brāhmaṇassa vā vessassa vā suddassa vā gahaṭṭhassa vā pabbajitassa vā devassa vā manussassa vā.</span><br />
</p>
<p id="mnd1c14p3">
<span class="m-text m-primary">**Kāmayānassā**ti kāme icchamānassa sādiyamānassa patthayamānassa pihayamānassa abhijappamānassa.</span><br />
</p>
<p id="mnd1c14p4">
<span class="m-text m-primary">Atha vā kāmataṇhāya yāyati niyyati vuyhati saṁharīyati.</span><br />
</p>
<p id="mnd1c14p5">
<span class="m-text m-primary">Yathā hatthiyānena vā assayānena vā goyānena vā ajayānena vā meṇḍayānena vā oṭṭhayānena vā kharayānena vā yāyati niyyati vuyhati saṁharīyati;</span><br />
</p>
<p id="mnd1c14p6">
<span class="m-text m-primary">evamevaṁ kāmataṇhāya yāyati niyyati vuyhati saṁharīyatīti—</span><br />
</p>
<p id="mnd1c14p7">
<span class="m-text m-primary">tassa ce kāmayānassa.</span><br />
</p>
<p id="mnd1c15p1">
<span class="m-text m-primary">**Chandajātassa jantuno**ti.</span><br />
</p>
<p id="mnd1c15p2">
<span class="m-text m-primary">**Chando**ti yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṁ kāmogho kāmayogo kāmupādānaṁ kāmacchandanīvaraṇaṁ, tassa so kāmacchando jāto hoti sañjāto nibbatto abhinibbatto pātubhūto.</span><br />
</p>
<p id="mnd1c15p3">
<span class="m-text m-primary">**Jantuno**ti sattassa narassa mānavassa posassa puggalassa jīvassa jāgussa jantussa indagussa manujassāti—</span><br />
</p>
<p id="mnd1c15p4">
<span class="m-text m-primary">chandajātassa jantuno.</span><br />
</p>
<p id="mnd1c16p1">
<span class="m-text m-primary">**Te kāmā parihāyantī**ti—</span><br />
</p>
<p id="mnd1c16p2">
<span class="m-text m-primary">te vā kāmā parihāyanti, so vā kāmehi parihāyati.</span><br />
</p>
<p id="mnd1c16p3">
<span class="m-text m-primary">Kathaṁ te kāmā parihāyanti?</span><br />
</p>
<p id="mnd1c16p4">
<span class="m-text m-primary">Tassa tiṭṭhantasseva te bhoge rājāno vā haranti, corā vā haranti, aggi vā dahati, udakaṁ vā vahati, appiyā vā dāyādā haranti, nihitaṁ vā nādhigacchati, duppayuttā vā kammantā bhijjanti, kule vā kulaṅgāro uppajjati, yo te bhoge vikirati vidhamati viddhaṁseti aniccatāyeva aṭṭhamī.</span><br />
</p>
<p id="mnd1c16p5">
<span class="m-text m-primary">Evaṁ te kāmā hāyanti parihāyanti paridhaṁsenti paripatanti antaradhāyanti vippalujjanti.</span><br />
</p>
<p id="mnd1c16p6">
<span class="m-text m-primary">Kathaṁ so kāmehi parihāyati?</span><br />
</p>
<p id="mnd1c16p7">
<span class="m-text m-primary">Tiṭṭhanteva te bhoge so cavati marati vippalujjati.</span><br />
</p>
<p id="mnd1c16p8">
<span class="m-text m-primary">Evaṁ so kāmehi hāyati parihāyati paridhaṁsati paripatati antaradhāyati vippalujjati.</span><br />
</p>
<p id="mnd1c17p1">
<span class="m-text m-primary">Corā haranti rājāno,</span><br />
</p>
<p id="mnd1c17p2">
<span class="m-text m-primary">aggi dahati nassati;</span><br />
</p>
<p id="mnd1c17p3">
<span class="m-text m-primary">Atha antena jahati,</span><br />
</p>
<p id="mnd1c17p4">
<span class="m-text m-primary">sarīraṁ sapariggahaṁ;</span><br />
</p>
<p id="mnd1c17p5">
<span class="m-text m-primary">Etadaññāya medhāvī,</span><br />
</p>
<p id="mnd1c17p6">
<span class="m-text m-primary">bhuñjetha ca dadetha ca.</span><br />
</p>
<p id="mnd1c18p1">
<span class="m-text m-primary">Datvā ca bhutvā ca yathānubhāvaṁ, anindito saggamupeti ṭhānanti, te kāmā parihāyanti.</span><br />
</p>
<p id="mnd1c19p1">
<span class="m-text m-primary">**Sallaviddhova ruppatī**ti.</span><br />
</p>
<p id="mnd1c19p2">
<span class="m-text m-primary">Yathā ayomayena vā sallena viddho, aṭṭhimayena vā sallena dantamayena vā sallena visāṇamayena vā sallena kaṭṭhamayena vā sallena viddho ruppati kuppati ghaṭṭīyati pīḷīyati, byādhito domanassito hoti, evamevaṁ vatthukāmānaṁ vipariṇāmaññathābhāvā uppajjanti sokaparidevadukkhadomanassupāyāsā.</span><br />
</p>
<p id="mnd1c19p3">
<span class="m-text m-primary">So kāmasallena ca sokasallena ca viddho, ruppati kuppati ghaṭṭīyati pīḷīyati byādhito domanassito hotīti—</span><br />
</p>
<p id="mnd1c19p4">
<span class="m-text m-primary">sallaviddhova ruppati.</span><br />
</p>
<p id="mnd1c20p1">
<span class="m-text m-primary">Tenāha bhagavā—</span><br />
</p>
<p id="mnd1c21p1">
<span class="m-text m-primary">“Tassa ce kāmayānassa,</span><br />
</p>
<p id="mnd1c21p2">
<span class="m-text m-primary">chandajātassa jantuno;</span><br />
</p>
<p id="mnd1c21p3">
<span class="m-text m-primary">Te kāmā parihāyanti,</span><br />
</p>
<p id="mnd1c21p4">
<span class="m-text m-primary">sallaviddhova ruppatī”ti.</span><br />
</p>
<p id="mnd1c22p1">
<span class="m-text m-primary">**Yo kāme parivajjeti,**</span><br />
</p>
<p id="mnd1c22p2">
<span class="m-text m-primary">**sappasseva padā siro;**</span><br />
</p>
<p id="mnd1c22p3">
<span class="m-text m-primary">**Somaṁ visattikaṁ loke,**</span><br />
</p>
<p id="mnd1c22p4">
<span class="m-text m-primary">**sato samativattati.**</span><br />
</p>
<p id="mnd1c23p1">
<span class="m-text m-primary">**Yo kāme parivajjetī**ti.</span><br />
</p>
<p id="mnd1c23p2">
<span class="m-text m-primary">**Yo**ti yo yādiso yathāyutto yathāvihito yathāpakāro yaṁṭhānappatto yaṁdhammasamannāgato khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso vā.</span><br />
</p>
<p id="mnd1c23p3">
<span class="m-text m-primary">**Kāme parivajjetī**ti.</span><br />
</p>
<p id="mnd1c23p4">
<span class="m-text m-primary">**Kāmā**ti uddānato dve kāmā—</span><br />
</p>
<p id="mnd1c23p5">
<span class="m-text m-primary">vatthukāmā ca kilesakāmā ca …pe…</span><br />
</p>
<p id="mnd1c23p6">
<span class="m-text m-primary">ime vuccanti vatthukāmā …pe…</span><br />
</p>
<p id="mnd1c23p7">
<span class="m-text m-primary">ime vuccanti kilesakāmā.</span><br />
</p>
<p id="mnd1c23p8">
<span class="m-text m-primary">**Kāme parivajjetī**ti dvīhi kāraṇehi kāme parivajjeti—</span><br />
</p>
<p id="mnd1c23p9">
<span class="m-text m-primary">vikkhambhanato vā samucchedato vā.</span><br />
</p>
<p id="mnd1c23p10">
<span class="m-text m-primary">Kathaṁ vikkhambhanato kāme parivajjeti?</span><br />
</p>
<p id="mnd1c23p11">
<span class="m-text m-primary">“Aṭṭhikaṅkalūpamā kāmā appassādaṭṭhenā”ti passanto vikkhambhanato kāme parivajjeti,</span><br />
</p>
<p id="mnd1c23p12">
<span class="m-text m-primary">“maṁsapesūpamā kāmā bahusādhāraṇaṭṭhenā”ti passanto vikkhambhanato kāme parivajjeti,</span><br />
</p>
<p id="mnd1c23p13">
<span class="m-text m-primary">“tiṇukkūpamā kāmā anudahanaṭṭhenā”ti passanto vikkhambhanato kāme parivajjeti,</span><br />
</p>
<p id="mnd1c23p14">
<span class="m-text m-primary">“aṅgārakāsūpamā kāmā mahāpariḷāhaṭṭhenā”ti passanto vikkhambhanato kāme parivajjeti,</span><br />
</p>
<p id="mnd1c23p15">
<span class="m-text m-primary">“supinakūpamā kāmā ittarapaccupaṭṭhānaṭṭhenā”ti passanto vikkhambhanato kāme parivajjeti,</span><br />
</p>
<p id="mnd1c23p16">
<span class="m-text m-primary">“yācitakūpamā kāmā tāvakālikaṭṭhenā”ti passanto vikkhambhanato kāme parivajjeti,</span><br />
</p>
<p id="mnd1c23p17">
<span class="m-text m-primary">“rukkhaphalūpamā kāmā sambhañjanaparibhañjanaṭṭhenā”ti passanto vikkhambhanato kāme parivajjeti,</span><br />
</p>
<p id="mnd1c23p18">
<span class="m-text m-primary">“asisūnūpamā kāmā adhikuṭṭanaṭṭhenā”ti passanto vikkhambhanato kāme parivajjeti,</span><br />
</p>
<p id="mnd1c23p19">
<span class="m-text m-primary">“sattisūlūpamā kāmā vinivijjhanaṭṭhenā”ti passanto vikkhambhanato kāme parivajjeti,</span><br />
</p>
<p id="mnd1c23p20">
<span class="m-text m-primary">“sappasirūpamā kāmā sappaṭibhayaṭṭhenā”ti passanto vikkhambhanato kāme parivajjeti,</span><br />
</p>
<p id="mnd1c23p21">
<span class="m-text m-primary">“aggikkhandhūpamā kāmā mahābhitāpanaṭṭhenā”ti passanto vikkhambhanato kāme parivajjeti.</span><br />
</p>
<p id="mnd1c24p1">
<span class="m-text m-primary">Buddhānussatiṁ bhāventopi vikkhambhanato kāme parivajjeti,</span><br />
</p>
<p id="mnd1c24p2">
<span class="m-text m-primary">dhammānussatiṁ bhāventopi …pe…</span><br />
</p>
<p id="mnd1c24p3">
<span class="m-text m-primary">saṅghānussatiṁ bhāventopi …</span><br />
</p>
<p id="mnd1c24p4">
<span class="m-text m-primary">sīlānussatiṁ bhāventopi …</span><br />
</p>
<p id="mnd1c24p5">
<span class="m-text m-primary">cāgānussatiṁ bhāventopi …</span><br />
</p>
<p id="mnd1c24p6">
<span class="m-text m-primary">devatānussatiṁ bhāventopi …</span><br />
</p>
<p id="mnd1c24p7">
<span class="m-text m-primary">ānāpānassatiṁ bhāventopi …</span><br />
</p>
<p id="mnd1c24p8">
<span class="m-text m-primary">maraṇassatiṁ bhāventopi …</span><br />
</p>
<p id="mnd1c24p9">
<span class="m-text m-primary">kāyagatāsatiṁ bhāventopi …</span><br />
</p>
<p id="mnd1c24p10">
<span class="m-text m-primary">upasamānussatiṁ bhāventopi vikkhambhanato kāme parivajjeti.</span><br />
</p>
<p id="mnd1c25p1">
<span class="m-text m-primary">Paṭhamaṁ jhānaṁ bhāventopi vikkhambhanato kāme parivajjeti …pe…</span><br />
</p>
<p id="mnd1c25p2">
<span class="m-text m-primary">dutiyaṁ jhānaṁ bhāventopi …</span><br />
</p>
<p id="mnd1c25p3">
<span class="m-text m-primary">tatiyaṁ jhānaṁ bhāventopi …</span><br />
</p>
<p id="mnd1c25p4">
<span class="m-text m-primary">catutthaṁ jhānaṁ bhāventopi …</span><br />
</p>
<p id="mnd1c25p5">
<span class="m-text m-primary">ākāsānañcāyatanasamāpattiṁ bhāventopi …</span><br />
</p>
<p id="mnd1c25p6">
<span class="m-text m-primary">viññāṇañcāyatanasamāpattiṁ bhāventopi …</span><br />
</p>
<p id="mnd1c25p7">
<span class="m-text m-primary">ākiñcaññāyatanasamāpattiṁ bhāventopi …</span><br />
</p>
<p id="mnd1c25p8">
<span class="m-text m-primary">nevasaññānāsaññāyatanasamāpattiṁ bhāventopi vikkhambhanato kāme parivajjeti.</span><br />
</p>
<p id="mnd1c25p9">
<span class="m-text m-primary">Evaṁ vikkhambhanato kāme parivajjeti.</span><br />
</p>
<p id="mnd1c26p1">
<span class="m-text m-primary">Kathaṁ samucchedato kāme parivajjeti?</span><br />
</p>
<p id="mnd1c26p2">
<span class="m-text m-primary">Sotāpattimaggaṁ bhāventopi apāyagamanīye kāme samucchedato parivajjeti,</span><br />
</p>
<p id="mnd1c26p3">
<span class="m-text m-primary">sakadāgāmimaggaṁ bhāventopi oḷārike kāme samucchedato parivajjeti,</span><br />
</p>
<p id="mnd1c26p4">
<span class="m-text m-primary">anāgāmimaggaṁ bhāventopi anusahagate kāme samucchedato parivajjeti,</span><br />
</p>
<p id="mnd1c26p5">
<span class="m-text m-primary">arahattamaggaṁ bhāventopi sabbena sabbaṁ sabbathā sabbaṁ asesaṁ nissesaṁ samucchedato kāme parivajjeti.</span><br />
</p>
<p id="mnd1c26p6">
<span class="m-text m-primary">Evaṁ samucchedato kāme parivajjetīti—</span><br />
</p>
<p id="mnd1c26p7">
<span class="m-text m-primary">yo kāme parivajjeti.</span><br />
</p>
<p id="mnd1c27p1">
<span class="m-text m-primary">**Sappasseva padā siro**ti.</span><br />
</p>
<p id="mnd1c27p2">
<span class="m-text m-primary">**Sappo** vuccati ahi.</span><br />
</p>
<p id="mnd1c27p3">
<span class="m-text m-primary">Kenaṭṭhena sappo?</span><br />
</p>
<p id="mnd1c27p4">
<span class="m-text m-primary">Saṁsappanto gacchatīti sappo;</span><br />
</p>
<p id="mnd1c27p5">
<span class="m-text m-primary">bhujanto gacchatīti bhujago;</span><br />
</p>
<p id="mnd1c27p6">
<span class="m-text m-primary">urena gacchatīti urago;</span><br />
</p>
<p id="mnd1c27p7">
<span class="m-text m-primary">pannasiro gacchatīti pannago;</span><br />
</p>
<p id="mnd1c27p8">
<span class="m-text m-primary">sirena supatīti sarīsapo;</span><br />
</p>
<p id="mnd1c27p9">
<span class="m-text m-primary">bile sayatīti bilāsayo;</span><br />
</p>
<p id="mnd1c27p10">
<span class="m-text m-primary">guhāyaṁ sayatīti guhāsayo;</span><br />
</p>
<p id="mnd1c27p11">
<span class="m-text m-primary">dāṭhā tassa āvudhoti dāṭhāvudho;</span><br />
</p>
<p id="mnd1c27p12">
<span class="m-text m-primary">visaṁ tassa ghoranti ghoraviso;</span><br />
</p>
<p id="mnd1c27p13">
<span class="m-text m-primary">jivhā tassa duvidhāti dvijivho;</span><br />
</p>
<p id="mnd1c27p14">
<span class="m-text m-primary">dvīhi jivhāhi rasaṁ sāyatīti dvirasaññū.</span><br />
</p>
<p id="mnd1c27p15">
<span class="m-text m-primary">Yathā puriso jīvitukāmo amaritukāmo sukhakāmo dukkhapaṭikkūlo pādena sappasiraṁ vajjeyya vivajjeyya parivajjeyya abhinivajjeyya;</span><br />
</p>
<p id="mnd1c27p16">
<span class="m-text m-primary">evamevaṁ sukhakāmo dukkhapaṭikkūlo kāme vajjeyya vivajjeyya parivajjeyya abhinivajjeyyāti—</span><br />
</p>
<p id="mnd1c27p17">
<span class="m-text m-primary">sappasseva padā siro.</span><br />
</p>
<p id="mnd1c28p1">
<span class="m-text m-primary">**Somaṁ visattikaṁ loke, sato samativattatī**ti.</span><br />
</p>
<p id="mnd1c28p2">
<span class="m-text m-primary">**So**ti yo kāme parivajjeti.</span><br />
</p>
<p id="mnd1c28p3">
<span class="m-text m-primary">Visattikā vuccati taṇhā.</span><br />
</p>
<p id="mnd1c28p4">
<span class="m-text m-primary">Yo rāgo sārāgo anunayo anurodho nandī nandirāgo, cittassa sārāgo icchā mucchā ajjhosānaṁ gedho paligedho saṅgo paṅko, ejā māyā janikā sañjananī sibbinī jālinī saritā visattikā, suttaṁ visatā āyūhinī dutiyā paṇidhi bhavanetti, vanaṁ vanatho sandhavo sneho apekkhā paṭibandhu, āsā āsīsanā āsīsitattaṁ, rūpāsā saddāsā gandhāsā rasāsā phoṭṭhabbāsā, lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañjikatā sādhukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā, rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ, upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabaḷisaṁ māravisayo, taṇhānadī taṇhājālaṁ taṇhāgaddūlaṁ taṇhāsamuddo abhijjhā lobho akusalamūlaṁ.</span><br />
</p>
<p id="mnd1c29p1">
<span class="m-text m-primary">**Visattikā**ti.</span><br />
</p>
<p id="mnd1c29p2">
<span class="m-text m-primary">Kenaṭṭhena visattikā?</span><br />
</p>
<p id="mnd1c29p3">
<span class="m-text m-primary">Visatāti visattikā;</span><br />
</p>
<p id="mnd1c29p4">
<span class="m-text m-primary">visālāti visattikā;</span><br />
</p>
<p id="mnd1c29p5">
<span class="m-text m-primary">visaṭāti visattikā;</span><br />
</p>
<p id="mnd1c29p6">
<span class="m-text m-primary">visakkatīti visattikā;</span><br />
</p>
<p id="mnd1c29p7">
<span class="m-text m-primary">visaṁharatīti visattikā;</span><br />
</p>
<p id="mnd1c29p8">
<span class="m-text m-primary">visaṁvādikāti visattikā;</span><br />
</p>
<p id="mnd1c29p9">
<span class="m-text m-primary">visamūlāti visattikā;</span><br />
</p>
<p id="mnd1c29p10">
<span class="m-text m-primary">visaphalāti visattikā;</span><br />
</p>
<p id="mnd1c29p11">
<span class="m-text m-primary">visaparibhogoti visattikā;</span><br />
</p>
<p id="mnd1c29p12">
<span class="m-text m-primary">visālā vā pana sā taṇhā rūpe sadde gandhe rase phoṭṭhabbe, kule gaṇe āvāse lābhe yase, pasaṁsāya sukhe cīvare piṇḍapāte senāsane gilānapaccayabhesajjaparikkhāre, kāmadhātuyā rūpadhātuyā arūpadhātuyā, kāmabhave rūpabhave arūpabhave, saññābhave asaññābhave nevasaññānāsaññābhave, ekavokārabhave catuvokārabhave pañcavokārabhave, atīte anāgate paccuppanne, diṭṭhasutamutaviññātabbesu dhammesu visaṭā vitthatāti visattikā.</span><br />
</p>
<p id="mnd1c30p1">
<span class="m-text m-primary">**Loke**ti apāyaloke manussaloke devaloke, khandhaloke dhātuloke āyatanaloke.</span><br />
</p>
<p id="mnd1c30p2">
<span class="m-text m-primary">**Sato**ti catūhi kāraṇehi sato—</span><br />
</p>
<p id="mnd1c30p3">
<span class="m-text m-primary">kāye kāyānupassanāsatipaṭṭhānaṁ bhāvento sato,</span><br />
</p>
<p id="mnd1c30p4">
<span class="m-text m-primary">vedanāsu …</span><br />
</p>
<p id="mnd1c30p5">
<span class="m-text m-primary">citte …</span><br />
</p>
<p id="mnd1c30p6">
<span class="m-text m-primary">dhammesu dhammānupassanāsatipaṭṭhānaṁ bhāvento sato.</span><br />
</p>
<p id="mnd1c31p1">
<span class="m-text m-primary">Aparehipi catūhi kāraṇehi sato—</span><br />
</p>
<p id="mnd1c31p2">
<span class="m-text m-primary">asatiparivajjanāya sato, satikaraṇīyānaṁ dhammānaṁ katattā sato, satiparibandhānaṁ dhammānaṁ hatattā sato, satinimittānaṁ dhammānaṁ asammuṭṭhattā sato.</span><br />
</p>
<p id="mnd1c32p1">
<span class="m-text m-primary">Aparehipi catūhi kāraṇehi sato—</span><br />
</p>
<p id="mnd1c32p2">
<span class="m-text m-primary">satiyā samannāgatattā sato, satiyā vasitattā sato, satiyā pāguññatāya sato, satiyā apaccorohaṇatāya sato.</span><br />
</p>
<p id="mnd1c33p1">
<span class="m-text m-primary">Aparehipi catūhi kāraṇehi sato—</span><br />
</p>
<p id="mnd1c33p2">
<span class="m-text m-primary">sattattā sato, santattā sato, samitattā sato, santadhammasamannāgatattā sato.</span><br />
</p>
<p id="mnd1c33p3">
<span class="m-text m-primary">Buddhānussatiyā sato, dhammānussatiyā sato, saṅghānussatiyā sato, sīlānussatiyā sato, cāgānussatiyā sato, devatānussatiyā sato, ānāpānassatiyā sato, maraṇassatiyā sato, kāyagatāsatiyā sato, upasamānussatiyā sato.</span><br />
</p>
<p id="mnd1c33p4">
<span class="m-text m-primary">Yā sati anussati paṭissati sati saraṇatā dhāraṇatā apilāpanatā asammussanatā sati satindriyaṁ satibalaṁ sammāsati satisambojjhaṅgo ekāyanamaggo, ayaṁ vuccati sati.</span><br />
</p>
<p id="mnd1c33p5">
<span class="m-text m-primary">Imāya satiyā upeto hoti samupeto upagato samupagato upapanno samupapanno samannāgato, so vuccati sato.</span><br />
</p>
<p id="mnd1c34p1">
<span class="m-text m-primary">**Somaṁ visattikaṁ loke, sato samativattatī**ti.</span><br />
</p>
<p id="mnd1c34p2">
<span class="m-text m-primary">Loke vā sā visattikā, loke vā taṁ visattikaṁ sato tarati uttarati patarati samatikkamati vītivattatīti—</span><br />
</p>
<p id="mnd1c34p3">
<span class="m-text m-primary">somaṁ visattikaṁ loke, sato samativattati.</span><br />
</p>
<p id="mnd1c35p1">
<span class="m-text m-primary">Tenāha bhagavā—</span><br />
</p>
<p id="mnd1c36p1">
<span class="m-text m-primary">“Yo kāme parivajjeti,</span><br />
</p>
<p id="mnd1c36p2">
<span class="m-text m-primary">sappasseva padā siro;</span><br />
</p>
<p id="mnd1c36p3">
<span class="m-text m-primary">Somaṁ visattikaṁ loke,</span><br />
</p>
<p id="mnd1c36p4">
<span class="m-text m-primary">sato samativattatī”ti.</span><br />
</p>
<p id="mnd1c37p1">
<span class="m-text m-primary">**Khettaṁ vatthuṁ hiraññaṁ vā,**</span><br />
</p>
<p id="mnd1c37p2">
<span class="m-text m-primary">**Gavāssaṁ dāsaporisaṁ;**</span><br />
</p>
<p id="mnd1c37p3">
<span class="m-text m-primary">**Thiyo bandhū puthu kāme,**</span><br />
</p>
<p id="mnd1c37p4">
<span class="m-text m-primary">**Yo naro anugijjhati.**</span><br />
</p>
<p id="mnd1c38p1">
<span class="m-text m-primary">**Khettaṁ vatthuṁ hiraññaṁ vā**ti.</span><br />
</p>
<p id="mnd1c38p2">
<span class="m-text m-primary">**Khettan**ti sālikkhettaṁ vīhikkhettaṁ muggakkhettaṁ māsakkhettaṁ yavakkhettaṁ godhumakkhettaṁ tilakkhettaṁ.</span><br />
</p>
<p id="mnd1c38p3">
<span class="m-text m-primary">**Vatthun**ti gharavatthuṁ koṭṭhakavatthuṁ purevatthuṁ pacchāvatthuṁ ārāmavatthuṁ vihāravatthuṁ.</span><br />
</p>
<p id="mnd1c38p4">
<span class="m-text m-primary">**Hiraññan**ti hiraññaṁ vuccati kahāpaṇoti—</span><br />
</p>
<p id="mnd1c38p5">
<span class="m-text m-primary">khettaṁ vatthuṁ hiraññaṁ vā.</span><br />
</p>
<p id="mnd1c39p1">
<span class="m-text m-primary">**Gavāssaṁ dāsaporisan**ti.</span><br />
</p>
<p id="mnd1c39p2">
<span class="m-text m-primary">**Gavan**ti gavā vuccanti.</span><br />
</p>
<p id="mnd1c39p3">
<span class="m-text m-primary">**Assā**ti pasukādayo vuccanti.</span><br />
</p>
<p id="mnd1c39p4">
<span class="m-text m-primary">**Dāsā**ti cattāro dāsā—</span><br />
</p>
<p id="mnd1c39p5">
<span class="m-text m-primary">antojātako dāso, dhanakkītako dāso, sāmaṁ vā dāsabyaṁ upeti, akāmako vā dāsavisayaṁ upeti.</span><br />
</p>
<p id="mnd1c40p1">
<span class="m-text m-primary">“Āmāya dāsāpi bhavanti heke,</span><br />
</p>
<p id="mnd1c40p2">
<span class="m-text m-primary">Dhanena kītāpi bhavanti dāsā;</span><br />
</p>
<p id="mnd1c40p3">
<span class="m-text m-primary">Sāmañca eke upayanti dāsyaṁ,</span><br />
</p>
<p id="mnd1c40p4">
<span class="m-text m-primary">Bhayāpanuṇṇāpi bhavanti dāsā”ti.</span><br />
</p>
<p id="mnd1c41p1">
<span class="m-text m-primary">**Purisā**ti tayo purisā—</span><br />
</p>
<p id="mnd1c41p2">
<span class="m-text m-primary">bhatakā, kammakarā, upajīvinoti—</span><br />
</p>
<p id="mnd1c41p3">
<span class="m-text m-primary">gavāssaṁ dāsaporisaṁ.</span><br />
</p>
<p id="mnd1c42p1">
<span class="m-text m-primary">**Thiyo bandhū puthu kāme**ti.</span><br />
</p>
<p id="mnd1c42p2">
<span class="m-text m-primary">**Thiyo**ti itthipariggaho vuccati.</span><br />
</p>
<p id="mnd1c42p3">
<span class="m-text m-primary">**Bandhū**ti cattāro bandhū—</span><br />
</p>
<p id="mnd1c42p4">
<span class="m-text m-primary">ñātibandhavāpi bandhu, gottabandhavāpi bandhu, mantabandhavāpi bandhu, sippabandhavāpi bandhu.</span><br />
</p>
<p id="mnd1c42p5">
<span class="m-text m-primary">**Puthu kāme**ti bahū kāme.</span><br />
</p>
<p id="mnd1c42p6">
<span class="m-text m-primary">Ete puthu kāmā manāpikā rūpā …pe…</span><br />
</p>
<p id="mnd1c42p7">
<span class="m-text m-primary">manāpikā phoṭṭhabbāti—</span><br />
</p>
<p id="mnd1c42p8">
<span class="m-text m-primary">thiyo bandhū puthu kāme.</span><br />
</p>
<p id="mnd1c43p1">
<span class="m-text m-primary">**Yo naro anugijjhatī**ti.</span><br />
</p>
<p id="mnd1c43p2">
<span class="m-text m-primary">**Yo**ti yo yādiso yathāyutto yathāvihito yathāpakāro yaṁṭhānappatto yaṁdhammasamannāgato khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso vā.</span><br />
</p>
<p id="mnd1c43p3">
<span class="m-text m-primary">**Naro**ti satto naro mānavo poso puggalo jīvo jāgu jantu indagu manujo.</span><br />
</p>
<p id="mnd1c43p4">
<span class="m-text m-primary">**Anugijjhatī**ti kilesakāmena vatthukāmesu gijjhati anugijjhati paligijjhati palibajjhatīti—</span><br />
</p>
<p id="mnd1c43p5">
<span class="m-text m-primary">yo naro anugijjhati.</span><br />
</p>
<p id="mnd1c44p1">
<span class="m-text m-primary">Tenāha bhagavā—</span><br />
</p>
<p id="mnd1c45p1">
<span class="m-text m-primary">“Khettaṁ vatthuṁ hiraññaṁ vā,</span><br />
</p>
<p id="mnd1c45p2">
<span class="m-text m-primary">gavāssaṁ dāsaporisaṁ;</span><br />
</p>
<p id="mnd1c45p3">
<span class="m-text m-primary">Thiyo bandhū puthu kāme,</span><br />
</p>
<p id="mnd1c45p4">
<span class="m-text m-primary">yo naro anugijjhatī”ti.</span><br />
</p>
<p id="mnd1c46p1">
<span class="m-text m-primary">**Abalā naṁ balīyanti,**</span><br />
</p>
<p id="mnd1c46p2">
<span class="m-text m-primary">**maddantenaṁ parissayā;**</span><br />
</p>
<p id="mnd1c46p3">
<span class="m-text m-primary">**Tato naṁ dukkhamanveti,**</span><br />
</p>
<p id="mnd1c46p4">
<span class="m-text m-primary">**nāvaṁ bhinnamivodakaṁ.**</span><br />
</p>
<p id="mnd1c47p1">
<span class="m-text m-primary">**Abalā naṁ balīyantī**ti.</span><br />
</p>
<p id="mnd1c47p2">
<span class="m-text m-primary">**Abalā**ti abalā kilesā dubbalā appabalā appathāmakā hīnā nihīnā (…) omakā lāmakā chatukkā parittā.</span><br />
</p>
<p id="mnd1c47p3">
<span class="m-text m-primary">Te kilesā taṁ puggalaṁ sahanti parisahanti abhibhavanti ajjhottharanti pariyādiyanti maddantīti, evampi abalā naṁ balīyanti.</span><br />
</p>
<p id="mnd1c47p4">
<span class="m-text m-primary">Atha vā abalaṁ puggalaṁ dubbalaṁ appabalaṁ appathāmakaṁ hīnaṁ nihīnaṁ omakaṁ lāmakaṁ chatukkaṁ parittaṁ, yassa natthi saddhābalaṁ vīriyabalaṁ satibalaṁ samādhibalaṁ paññābalaṁ hiribalaṁ ottappabalaṁ.</span><br />
</p>
<p id="mnd1c47p5">
<span class="m-text m-primary">Te kilesā taṁ puggalaṁ sahanti parisahanti abhibhavanti ajjhottharanti pariyādiyanti maddantīti—</span><br />
</p>
<p id="mnd1c47p6">
<span class="m-text m-primary">evampi abalā naṁ balīyantīti.</span><br />
</p>
<p id="mnd1c48p1">
<span class="m-text m-primary">**Maddantenaṁ parissayā**ti.</span><br />
</p>
<p id="mnd1c48p2">
<span class="m-text m-primary">Dve parissayā—</span><br />
</p>
<p id="mnd1c48p3">
<span class="m-text m-primary">pākaṭaparissayā ca paṭicchannaparissayā ca.</span><br />
</p>
<p id="mnd1c48p4">
<span class="m-text m-primary">Katame **pākaṭaparissayā**?</span><br />
</p>
<p id="mnd1c48p5">
<span class="m-text m-primary">Sīhā byagghā dīpī acchā taracchā kokā mahiṁsā hatthī ahī vicchikā satapadī,</span><br />
</p>
<p id="mnd1c48p6">
<span class="m-text m-primary">corā vā assu mānavā vā katakammā vā akatakammā vā,</span><br />
</p>
<p id="mnd1c48p7">
<span class="m-text m-primary">cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo, kāso sāso pināso ḍāho jaro, kucchirogo mucchā pakkhandikā sūlā visūcikā, kuṭṭhaṁ gaṇḍo kilāso soso apamāro, daddu kaṇḍu kacchu rakhasā vitacchikā lohitapittaṁ, madhumeho aṁsā piḷakā bhagandalā, pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā ābādhā, opakkamikā ābādhā kammavipākajā ābādhā, sītaṁ uṇhaṁ jighacchā pipāsā uccāro passāvo ḍaṁsamakasavātātapasarīsapasamphassā iti vā—</span><br />
</p>
<p id="mnd1c48p8">
<span class="m-text m-primary">ime vuccanti pākaṭaparissayā.</span><br />
</p>
<p id="mnd1c49p1">
<span class="m-text m-primary">Katame **paṭicchannaparissayā**?</span><br />
</p>
<p id="mnd1c49p2">
<span class="m-text m-primary">Kāyaduccaritaṁ vacīduccaritaṁ manoduccaritaṁ, kāmacchandanīvaraṇaṁ byāpādanīvaraṇaṁ thinamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ, rāgo doso moho kodho upanāho makkho paḷāso issā macchariyaṁ, māyā sāṭheyyaṁ thambho sārambho māno atimāno mado pamādo, sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā—</span><br />
</p>
<p id="mnd1c49p3">
<span class="m-text m-primary">ime vuccanti paṭicchannaparissayā.</span><br />
</p>
<p id="mnd1c50p1">
<span class="m-text m-primary">**Parissayā**ti kenaṭṭhena parissayā?</span><br />
</p>
<p id="mnd1c50p2">
<span class="m-text m-primary">Parisahantīti parissayā, parihānāya saṁvattantīti parissayā, tatrāsayāti parissayā.</span><br />
</p>
<p id="mnd1c50p3">
<span class="m-text m-primary">Kathaṁ parisahantīti parissayā?</span><br />
</p>
<p id="mnd1c50p4">
<span class="m-text m-primary">Te parissayā taṁ puggalaṁ sahanti parisahanti abhibhavanti ajjhottharanti pariyādiyanti maddanti.</span><br />
</p>
<p id="mnd1c50p5">
<span class="m-text m-primary">Evaṁ parisahantīti parissayā.</span><br />
</p>
<p id="mnd1c50p6">
<span class="m-text m-primary">Kathaṁ parihānāya saṁvattantīti parissayā?</span><br />
</p>
<p id="mnd1c50p7">
<span class="m-text m-primary">Te parissayā kusalānaṁ dhammānaṁ antarāyāya parihānāya saṁvattanti.</span><br />
</p>
<p id="mnd1c50p8">
<span class="m-text m-primary">Katamesaṁ kusalānaṁ dhammānaṁ?</span><br />
</p>
<p id="mnd1c50p9">
<span class="m-text m-primary">Sammāpaṭipadāya anulomapaṭipadāya apaccanīkapaṭipadāya aviruddhapaṭipadāya anvatthapaṭipadāya dhammānudhammapaṭipadāya,</span><br />
</p>
<p id="mnd1c50p10">
<span class="m-text m-primary">sīlesu paripūrikāritāya indriyesu guttadvāratāya bhojane mattaññutāya,</span><br />
</p>
<p id="mnd1c50p11">
<span class="m-text m-primary">jāgariyānuyogassa satisampajaññassa,</span><br />
</p>
<p id="mnd1c50p12">
<span class="m-text m-primary">catunnaṁ satipaṭṭhānānaṁ bhāvanānuyogassa catunnaṁ sammappadhānānaṁ bhāvanānuyogassa catunnaṁ iddhipādānaṁ bhāvanānuyogassa,</span><br />
</p>
<p id="mnd1c50p13">
<span class="m-text m-primary">pañcannaṁ indriyānaṁ bhāvanānuyogassa pañcannaṁ balānaṁ bhāvanānuyogassa,</span><br />
</p>
<p id="mnd1c50p14">
<span class="m-text m-primary">sattannaṁ bojjhaṅgānaṁ bhāvanānuyogassa,</span><br />
</p>
<p id="mnd1c50p15">
<span class="m-text m-primary">ariyassa aṭṭhaṅgikassa maggassa bhāvanānuyogassa—</span><br />
</p>
<p id="mnd1c50p16">
<span class="m-text m-primary">imesaṁ kusalānaṁ dhammānaṁ antarāyāya parihānāya saṁvattanti.</span><br />
</p>
<p id="mnd1c50p17">
<span class="m-text m-primary">Evaṁ parihānāya saṁvattantīti—</span><br />
</p>
<p id="mnd1c50p18">
<span class="m-text m-primary">parissayā.</span><br />
</p>
<p id="mnd1c51p1">
<span class="m-text m-primary">Kathaṁ tatrāsayāti parissayā?</span><br />
</p>
<p id="mnd1c51p2">
<span class="m-text m-primary">Tatthete pāpakā akusalā dhammā uppajjanti attabhāvasannissayā.</span><br />
</p>
<p id="mnd1c51p3">
<span class="m-text m-primary">Yathā bile bilāsayā pāṇā sayanti,</span><br />
</p>
<p id="mnd1c51p4">
<span class="m-text m-primary">dake dakāsayā pāṇā sayanti,</span><br />
</p>
<p id="mnd1c51p5">
<span class="m-text m-primary">vane vanāsayā pāṇā sayanti,</span><br />
</p>
<p id="mnd1c51p6">
<span class="m-text m-primary">rukkhe rukkhāsayā pāṇā sayanti,</span><br />
</p>
<p id="mnd1c51p7">
<span class="m-text m-primary">evamevaṁ tatthete pāpakā akusalā dhammā uppajjanti attabhāvasannissayā.</span><br />
</p>
<p id="mnd1c51p8">
<span class="m-text m-primary">Evampi tatrāsayāti—</span><br />
</p>
<p id="mnd1c51p9">
<span class="m-text m-primary">parissayā.</span><br />
</p>
<p id="mnd1c52p1">
<span class="m-text m-primary">Vuttañhetaṁ bhagavatā—</span><br />
</p>
<p id="mnd1c53p1">
<span class="m-text m-primary">“Sāntevāsiko, bhikkhave, bhikkhu sācariyako dukkhaṁ na phāsu viharati.</span><br />
</p>
<p id="mnd1c53p2">
<span class="m-text m-primary">Kathañca, bhikkhave, bhikkhu sāntevāsiko sācariyako dukkhaṁ na phāsu viharati?</span><br />
</p>
<p id="mnd1c53p3">
<span class="m-text m-primary">Idha, bhikkhave, bhikkhuno cakkhunā rūpaṁ disvā uppajjanti ye pāpakā akusalā dhammā sarasaṅkappā saṁyojaniyā, tyassa anto vasanti anvāsavanti pāpakā akusalā dhammāti—</span><br />
</p>
<p id="mnd1c53p4">
<span class="m-text m-primary">tasmā sāntevāsikoti vuccati.</span><br />
</p>
<p id="mnd1c53p5">
<span class="m-text m-primary">Te naṁ samudācaranti.</span><br />
</p>
<p id="mnd1c53p6">
<span class="m-text m-primary">Samudācaranti naṁ pāpakā akusalā dhammāti—</span><br />
</p>
<p id="mnd1c53p7">
<span class="m-text m-primary">tasmā sācariyakoti vuccati.</span><br />
</p>
<p id="mnd1c54p1">
<span class="m-text m-primary">Puna caparaṁ, bhikkhave, bhikkhuno sotena saddaṁ sutvā,</span><br />
</p>
<p id="mnd1c54p2">
<span class="m-text m-primary">ghānena gandhaṁ ghāyitvā,</span><br />
</p>
<p id="mnd1c54p3">
<span class="m-text m-primary">jivhāya rasaṁ sāyitvā,</span><br />
</p>
<p id="mnd1c54p4">
<span class="m-text m-primary">kāyena phoṭṭhabbaṁ phusitvā,</span><br />
</p>
<p id="mnd1c54p5">
<span class="m-text m-primary">manasā dhammaṁ viññāya uppajjanti ye pāpakā akusalā dhammā sarasaṅkappā saṁyojaniyā, tyassa anto vasanti anvāsavanti pāpakā akusalā dhammāti—</span><br />
</p>
<p id="mnd1c54p6">
<span class="m-text m-primary">tasmā sāntevāsikoti vuccati.</span><br />
</p>
<p id="mnd1c54p7">
<span class="m-text m-primary">Te naṁ samudācaranti.</span><br />
</p>
<p id="mnd1c54p8">
<span class="m-text m-primary">Samudācaranti naṁ pāpakā akusalā dhammāti—</span><br />
</p>
<p id="mnd1c54p9">
<span class="m-text m-primary">tasmā sācariyakoti vuccati.</span><br />
</p>
<p id="mnd1c54p10">
<span class="m-text m-primary">Evaṁ kho, bhikkhave, bhikkhu sāntevāsiko sācariyako dukkhaṁ na phāsu viharatī”ti.</span><br />
</p>
<p id="mnd1c54p11">
<span class="m-text m-primary">Evampi tatrāsayāti—</span><br />
</p>
<p id="mnd1c54p12">
<span class="m-text m-primary">parissayā.</span><br />
</p>
<p id="mnd1c55p1">
<span class="m-text m-primary">Vuttañhetaṁ bhagavatā—</span><br />
</p>
<p id="mnd1c56p1">
<span class="m-text m-primary">“Tayome, bhikkhave, antarāmalā—</span><br />
</p>
<p id="mnd1c56p2">
<span class="m-text m-primary">antarāamittā antarāsapattā antarāvadhakā antarāpaccatthikā.</span><br />
</p>
<p id="mnd1c56p3">
<span class="m-text m-primary">Katame tayo?</span><br />
</p>
<p id="mnd1c56p4">
<span class="m-text m-primary">Lobho, bhikkhave, antarāmalo antarāamitto antarāsapatto antarāvadhako antarāpaccatthiko.</span><br />
</p>
<p id="mnd1c56p5">
<span class="m-text m-primary">Doso …pe…</span><br />
</p>
<p id="mnd1c56p6">
<span class="m-text m-primary">moho, bhikkhave, antarāmalo antarāamitto antarāsapatto antarāvadhako antarāpaccatthiko.</span><br />
</p>
<p id="mnd1c56p7">
<span class="m-text m-primary">Ime kho, bhikkhave, tayo antarāmalā—</span><br />
</p>
<p id="mnd1c56p8">
<span class="m-text m-primary">antarāamittā antarāsapattā antarāvadhakā antarāpaccatthikā.</span><br />
</p>
<p id="mnd1c57p1">
<span class="m-text m-primary">Anatthajanano lobho,</span><br />
</p>
<p id="mnd1c57p2">
<span class="m-text m-primary">lobho cittappakopano;</span><br />
</p>
<p id="mnd1c57p3">
<span class="m-text m-primary">Bhayamantarato jātaṁ,</span><br />
</p>
<p id="mnd1c57p4">
<span class="m-text m-primary">taṁ jano nāvabujjhati.</span><br />
</p>
<p id="mnd1c58p1">
<span class="m-text m-primary">Luddho atthaṁ na jānāti,</span><br />
</p>
<p id="mnd1c58p2">
<span class="m-text m-primary">luddho dhammaṁ na passati;</span><br />
</p>
<p id="mnd1c58p3">
<span class="m-text m-primary">Andhantamaṁ tadā hoti,</span><br />
</p>
<p id="mnd1c58p4">
<span class="m-text m-primary">yaṁ lobho sahate naraṁ.</span><br />
</p>
<p id="mnd1c59p1">
<span class="m-text m-primary">Anatthajanano doso,</span><br />
</p>
<p id="mnd1c59p2">
<span class="m-text m-primary">doso cittappakopano;</span><br />
</p>
<p id="mnd1c59p3">
<span class="m-text m-primary">Bhayamantarato jātaṁ,</span><br />
</p>
<p id="mnd1c59p4">
<span class="m-text m-primary">taṁ jano nāvabujjhati.</span><br />
</p>
<p id="mnd1c60p1">
<span class="m-text m-primary">Kuddho atthaṁ na jānāti,</span><br />
</p>
<p id="mnd1c60p2">
<span class="m-text m-primary">kuddho dhammaṁ na passati;</span><br />
</p>
<p id="mnd1c60p3">
<span class="m-text m-primary">Andhantamaṁ tadā hoti,</span><br />
</p>
<p id="mnd1c60p4">
<span class="m-text m-primary">yaṁ doso sahate naraṁ.</span><br />
</p>
<p id="mnd1c61p1">
<span class="m-text m-primary">Anatthajanano moho,</span><br />
</p>
<p id="mnd1c61p2">
<span class="m-text m-primary">moho cittappakopano;</span><br />
</p>
<p id="mnd1c61p3">
<span class="m-text m-primary">Bhayamantarato jātaṁ,</span><br />
</p>
<p id="mnd1c61p4">
<span class="m-text m-primary">taṁ jano nāvabujjhati.</span><br />
</p>
<p id="mnd1c62p1">
<span class="m-text m-primary">Mūḷho atthaṁ na jānāti,</span><br />
</p>
<p id="mnd1c62p2">
<span class="m-text m-primary">mūḷho dhammaṁ na passati;</span><br />
</p>
<p id="mnd1c62p3">
<span class="m-text m-primary">Andhantamaṁ tadā hoti,</span><br />
</p>
<p id="mnd1c62p4">
<span class="m-text m-primary">yaṁ moho sahate naran”ti.</span><br />
</p>
<p id="mnd1c63p1">
<span class="m-text m-primary">Evampi tatrāsayāti—</span><br />
</p>
<p id="mnd1c63p2">
<span class="m-text m-primary">parissayā.</span><br />
</p>
<p id="mnd1c64p1">
<span class="m-text m-primary">Vuttampi hetaṁ bhagavatā—</span><br />
</p>
<p id="mnd1c64p2">
<span class="m-text m-primary">“tayo kho, mahārāja, purisassa dhammā ajjhattaṁ uppajjamānā uppajjanti, ahitāya dukkhāya aphāsuvihārāya.</span><br />
</p>
<p id="mnd1c64p3">
<span class="m-text m-primary">Katame tayo?</span><br />
</p>
<p id="mnd1c64p4">
<span class="m-text m-primary">Lobho kho, mahārāja, purisassa dhammo ajjhattaṁ uppajjamāno uppajjati, ahitāya dukkhāya aphāsuvihārāya.</span><br />
</p>
<p id="mnd1c64p5">
<span class="m-text m-primary">Doso kho, mahārāja …pe…</span><br />
</p>
<p id="mnd1c64p6">
<span class="m-text m-primary">moho kho, mahārāja, purisassa dhammo ajjhattaṁ uppajjamāno uppajjati, ahitāya dukkhāya aphāsuvihārāya.</span><br />
</p>
<p id="mnd1c64p7">
<span class="m-text m-primary">Ime kho, mahārāja, tayo purisassa dhammā ajjhattaṁ uppajjamānā uppajjanti, ahitāya dukkhāya aphāsuvihārāya.</span><br />
</p>
<p id="mnd1c65p1">
<span class="m-text m-primary">Lobho doso ca moho ca,</span><br />
</p>
<p id="mnd1c65p2">
<span class="m-text m-primary">purisaṁ pāpacetasaṁ;</span><br />
</p>
<p id="mnd1c65p3">
<span class="m-text m-primary">Hiṁsanti attasambhūtā,</span><br />
</p>
<p id="mnd1c65p4">
<span class="m-text m-primary">tacasāraṁva samphalan”ti.</span><br />
</p>
<p id="mnd1c66p1">
<span class="m-text m-primary">Evampi tatrāsayāti—</span><br />
</p>
<p id="mnd1c66p2">
<span class="m-text m-primary">parissayā.</span><br />
</p>
<p id="mnd1c67p1">
<span class="m-text m-primary">Vuttampi cetaṁ bhagavatā—</span><br />
</p>
<p id="mnd1c68p1">
<span class="m-text m-primary">“Rāgo ca doso ca itonidānā,</span><br />
</p>
<p id="mnd1c68p2">
<span class="m-text m-primary">Arati rati lomahaṁso itojā;</span><br />
</p>
<p id="mnd1c68p3">
<span class="m-text m-primary">Ito samuṭṭhāya manovitakkā,</span><br />
</p>
<p id="mnd1c68p4">
<span class="m-text m-primary">Kumārakā dhaṅkamivossajantī”ti.</span><br />
</p>
<p id="mnd1c69p1">
<span class="m-text m-primary">Evampi tatrāsayāti—</span><br />
</p>
<p id="mnd1c69p2">
<span class="m-text m-primary">parissayā.</span><br />
</p>
<p id="mnd1c69p3">
<span class="m-text m-primary">**Maddantenaṁ parissayā**ti.</span><br />
</p>
<p id="mnd1c69p4">
<span class="m-text m-primary">Te parissayā taṁ puggalaṁ sahanti parisahanti abhibhavanti ajjhottharanti pariyādiyanti maddantīti—</span><br />
</p>
<p id="mnd1c69p5">
<span class="m-text m-primary">maddantenaṁ parissayā.</span><br />
</p>
<p id="mnd1c70p1">
<span class="m-text m-primary">**Tato naṁ dukkhamanvetī**ti.</span><br />
</p>
<p id="mnd1c70p2">
<span class="m-text m-primary">**Tato**ti tato tato parissayato taṁ puggalaṁ dukkhaṁ anveti anugacchati anvāyikaṁ hoti, jātidukkhaṁ anveti anugacchati anvāyikaṁ hoti, jarādukkhaṁ anveti anugacchati anvāyikaṁ hoti, byādhidukkhaṁ anveti anugacchati anvāyikaṁ hoti, maraṇadukkhaṁ anveti anugacchati anvāyikaṁ hoti, sokaparidevadukkhadomanassupāyāsadukkhaṁ anveti anugacchati anvāyikaṁ hoti, nerayikaṁ dukkhaṁ, tiracchānayonikaṁ dukkhaṁ, pettivisayikaṁ dukkhaṁ anveti anugacchati anvāyikaṁ hoti, mānusikaṁ dukkhaṁ …</span><br />
</p>
<p id="mnd1c70p3">
<span class="m-text m-primary">gabbhokkantimūlakaṁ dukkhaṁ …</span><br />
</p>
<p id="mnd1c70p4">
<span class="m-text m-primary">gabbhe ṭhitimūlakaṁ dukkhaṁ …</span><br />
</p>
<p id="mnd1c70p5">
<span class="m-text m-primary">gabbhā vuṭṭhānamūlakaṁ dukkhaṁ …</span><br />
</p>
<p id="mnd1c70p6">
<span class="m-text m-primary">jātassūpanibandhakaṁ dukkhaṁ …</span><br />
</p>
<p id="mnd1c70p7">
<span class="m-text m-primary">jātassa parādheyyakaṁ dukkhaṁ …</span><br />
</p>
<p id="mnd1c70p8">
<span class="m-text m-primary">attūpakkamaṁ dukkhaṁ …</span><br />
</p>
<p id="mnd1c70p9">
<span class="m-text m-primary">parūpakkamaṁ dukkhaṁ anveti anugacchati anvāyikaṁ hoti,</span><br />
</p>
<p id="mnd1c70p10">
<span class="m-text m-primary">dukkhadukkhaṁ anveti anugacchati anvāyikaṁ hoti,</span><br />
</p>
<p id="mnd1c70p11">
<span class="m-text m-primary">saṅkhāradukkhaṁ …</span><br />
</p>
<p id="mnd1c70p12">
<span class="m-text m-primary">vipariṇāmadukkhaṁ …</span><br />
</p>
<p id="mnd1c70p13">
<span class="m-text m-primary">cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo, kāso sāso pināso ḍāho jaro, kucchirogo mucchā pakkhandikā sūlā visūcikā, kuṭṭhaṁ gaṇḍo kilāso soso apamāro, daddu kaṇḍu kacchu rakhasā vitacchikā lohitapittaṁ, madhumeho aṁsā piḷakā bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā ābādhā, opakkamikā ābādhā kammavipākajā ābādhā, sītaṁ uṇhaṁ jighacchā pipāsā uccāro passāvo ḍaṁsamakasavātātapasarīsapasamphassadukkhaṁ …</span><br />
</p>
<p id="mnd1c70p14">
<span class="m-text m-primary">mātumaraṇaṁ dukkhaṁ …</span><br />
</p>
<p id="mnd1c70p15">
<span class="m-text m-primary">pitumaraṇaṁ dukkhaṁ …</span><br />
</p>
<p id="mnd1c70p16">
<span class="m-text m-primary">bhātumaraṇaṁ dukkhaṁ …</span><br />
</p>
<p id="mnd1c70p17">
<span class="m-text m-primary">bhaginimaraṇaṁ dukkhaṁ …</span><br />
</p>
<p id="mnd1c70p18">
<span class="m-text m-primary">puttamaraṇaṁ dukkhaṁ …</span><br />
</p>
<p id="mnd1c70p19">
<span class="m-text m-primary">dhītumaraṇaṁ dukkhaṁ …</span><br />
</p>
<p id="mnd1c70p20">
<span class="m-text m-primary">ñātibyasanaṁ dukkhaṁ …</span><br />
</p>
<p id="mnd1c70p21">
<span class="m-text m-primary">bhogabyasanaṁ dukkhaṁ …</span><br />
</p>
<p id="mnd1c70p22">
<span class="m-text m-primary">rogabyasanaṁ dukkhaṁ …</span><br />
</p>
<p id="mnd1c70p23">
<span class="m-text m-primary">sīlabyasanaṁ dukkhaṁ …</span><br />
</p>
<p id="mnd1c70p24">
<span class="m-text m-primary">diṭṭhibyasanaṁ dukkhaṁ anveti anugacchati anvāyikaṁ hotīti—</span><br />
</p>
<p id="mnd1c70p25">
<span class="m-text m-primary">tato naṁ dukkhamanveti.</span><br />
</p>
<p id="mnd1c71p1">
<span class="m-text m-primary">**Nāvaṁ bhinnamivodakan**ti.</span><br />
</p>
<p id="mnd1c71p2">
<span class="m-text m-primary">Yathā bhinnaṁ nāvaṁ dakamesiṁ tato tato udakaṁ anveti anugacchati anvāyikaṁ hoti,</span><br />
</p>
<p id="mnd1c71p3">
<span class="m-text m-primary">puratopi udakaṁ anveti anugacchati anvāyikaṁ hoti,</span><br />
</p>
<p id="mnd1c71p4">
<span class="m-text m-primary">pacchatopi …</span><br />
</p>
<p id="mnd1c71p5">
<span class="m-text m-primary">heṭṭhatopi …</span><br />
</p>
<p id="mnd1c71p6">
<span class="m-text m-primary">passatopi udakaṁ anveti anugacchati anvāyikaṁ hoti;</span><br />
</p>
<p id="mnd1c71p7">
<span class="m-text m-primary">evamevaṁ tato tato parissayato taṁ puggalaṁ dukkhaṁ anveti anugacchati anvāyikaṁ hoti,</span><br />
</p>
<p id="mnd1c71p8">
<span class="m-text m-primary">jātidukkhaṁ anveti anugacchati anvāyikaṁ hoti …pe…</span><br />
</p>
<p id="mnd1c71p9">
<span class="m-text m-primary">diṭṭhibyasanaṁ dukkhaṁ anveti anugacchati anvāyikaṁ hotīti—</span><br />
</p>
<p id="mnd1c71p10">
<span class="m-text m-primary">nāvaṁ bhinnamivodakaṁ.</span><br />
</p>
<p id="mnd1c72p1">
<span class="m-text m-primary">Tenāha bhagavā—</span><br />
</p>
<p id="mnd1c73p1">
<span class="m-text m-primary">“Abalā naṁ balīyanti,</span><br />
</p>
<p id="mnd1c73p2">
<span class="m-text m-primary">maddante naṁ parissayā;</span><br />
</p>
<p id="mnd1c73p3">
<span class="m-text m-primary">Tato naṁ dukkhamanveti,</span><br />
</p>
<p id="mnd1c73p4">
<span class="m-text m-primary">nāvaṁ bhinnamivodakan”ti.</span><br />
</p>
<p id="mnd1c74p1">
<span class="m-text m-primary">**Tasmā jantu sadā sato,**</span><br />
</p>
<p id="mnd1c74p2">
<span class="m-text m-primary">**kāmāni parivajjaye;**</span><br />
</p>
<p id="mnd1c74p3">
<span class="m-text m-primary">**Te pahāya tare oghaṁ,**</span><br />
</p>
<p id="mnd1c74p4">
<span class="m-text m-primary">**nāvaṁ sitvāva pāragū.**</span><br />
</p>
<p id="mnd1c75p1">
<span class="m-text m-primary">**Tasmā jantu sadā sato**ti.</span><br />
</p>
<p id="mnd1c75p2">
<span class="m-text m-primary">**Tasmā**ti tasmā taṅkāraṇā taṁhetu tappaccayā taṁnidānā etaṁ ādīnavaṁ sampassamāno kāmesūti—</span><br />
</p>
<p id="mnd1c75p3">
<span class="m-text m-primary">tasmā.</span><br />
</p>
<p id="mnd1c75p4">
<span class="m-text m-primary">**Jantū**ti satto naro mānavo poso puggalo jīvo jāgu jantu indagu manujo.</span><br />
</p>
<p id="mnd1c75p5">
<span class="m-text m-primary">**Sadā**ti sadā sabbadā sabbakālaṁ niccakālaṁ dhuvakālaṁ satataṁ samitaṁ abbokiṇṇaṁ poṅkhānupoṅkhaṁ udakūmikajātaṁ avīci santati sahitaṁ phassitaṁ, purebhattaṁ pacchābhattaṁ purimayāmaṁ majjhimayāmaṁ pacchimayāmaṁ, kāḷe juṇhe vasse hemante gimhe, purime vayokhandhe majjhime vayokhandhe pacchime vayokhandhe.</span><br />
</p>
<p id="mnd1c75p6">
<span class="m-text m-primary">**Sato**ti catūhi kāraṇehi sato—</span><br />
</p>
<p id="mnd1c75p7">
<span class="m-text m-primary">kāye kāyānupassanāsatipaṭṭhānaṁ bhāvento sato,</span><br />
</p>
<p id="mnd1c75p8">
<span class="m-text m-primary">vedanāsu …</span><br />
</p>
<p id="mnd1c75p9">
<span class="m-text m-primary">citte …</span><br />
</p>
<p id="mnd1c75p10">
<span class="m-text m-primary">dhammesu dhammānupassanāsatipaṭṭhānaṁ bhāvento sato.</span><br />
</p>
<p id="mnd1c75p11">
<span class="m-text m-primary">Aparehi catūhi kāraṇehi sato …pe…</span><br />
</p>
<p id="mnd1c75p12">
<span class="m-text m-primary">so vuccati satoti—</span><br />
</p>
<p id="mnd1c75p13">
<span class="m-text m-primary">tasmā jantu sadā sato.</span><br />
</p>
<p id="mnd1c76p1">
<span class="m-text m-primary">**Kāmāni parivajjaye**ti.</span><br />
</p>
<p id="mnd1c76p2">
<span class="m-text m-primary">**Kāmā**ti uddānato dve kāmā—</span><br />
</p>
<p id="mnd1c76p3">
<span class="m-text m-primary">vatthukāmā ca kilesakāmā ca …pe…</span><br />
</p>
<p id="mnd1c76p4">
<span class="m-text m-primary">ime vuccanti vatthukāmā …pe…</span><br />
</p>
<p id="mnd1c76p5">
<span class="m-text m-primary">ime vuccanti kilesakāmā.</span><br />
</p>
<p id="mnd1c76p6">
<span class="m-text m-primary">**Kāmāni parivajjaye**ti dvīhi kāraṇehi kāme parivajjeyya—</span><br />
</p>
<p id="mnd1c76p7">
<span class="m-text m-primary">vikkhambhanato vā samucchedato vā.</span><br />
</p>
<p id="mnd1c76p8">
<span class="m-text m-primary">Kathaṁ vikkhambhanato kāme parivajjeyya?</span><br />
</p>
<p id="mnd1c76p9">
<span class="m-text m-primary">“Aṭṭhikaṅkalūpamā kāmā appassādaṭṭhenā”ti passanto vikkhambhanato kāme parivajjeyya,</span><br />
</p>
<p id="mnd1c76p10">
<span class="m-text m-primary">“maṁsapesūpamā kāmā bahusādhāraṇaṭṭhenā”ti passanto vikkhambhanato kāme parivajjeyya,</span><br />
</p>
<p id="mnd1c76p11">
<span class="m-text m-primary">“tiṇukkūpamā kāmā anudahanaṭṭhenā”ti passanto vikkhambhanato kāme parivajjeyya …pe…</span><br />
</p>
<p id="mnd1c76p12">
<span class="m-text m-primary">nevasaññānāsaññāyatanasamāpattiṁ bhāvento vikkhambhanato kāme parivajjeyya.</span><br />
</p>
<p id="mnd1c76p13">
<span class="m-text m-primary">Evaṁ vikkhambhanato kāme parivajjeyya …pe…</span><br />
</p>
<p id="mnd1c76p14">
<span class="m-text m-primary">evaṁ samucchedato kāme parivajjeyyāti—</span><br />
</p>
<p id="mnd1c76p15">
<span class="m-text m-primary">kāmāni parivajjaye.</span><br />
</p>
<p id="mnd1c77p1">
<span class="m-text m-primary">**Te pahāya tare oghan**ti.</span><br />
</p>
<p id="mnd1c77p2">
<span class="m-text m-primary">**Te**ti vatthukāme parijānitvā kilesakāme pahāya pajahitvā vinodetvā byantiṁ karitvā anabhāvaṁ gamitvā;</span><br />
</p>
<p id="mnd1c77p3">
<span class="m-text m-primary">kāmacchandanīvaraṇaṁ pahāya pajahitvā vinodetvā byantiṁ karitvā anabhāvaṁ gamitvā;</span><br />
</p>
<p id="mnd1c77p4">
<span class="m-text m-primary">byāpādanīvaraṇaṁ …pe…</span><br />
</p>
<p id="mnd1c77p5">
<span class="m-text m-primary">thinamiddhanīvaraṇaṁ …</span><br />
</p>
<p id="mnd1c77p6">
<span class="m-text m-primary">uddhaccakukkuccanīvaraṇaṁ …</span><br />
</p>
<p id="mnd1c77p7">
<span class="m-text m-primary">vicikicchānīvaraṇaṁ pahāya pajahitvā vinodetvā byantiṁ karitvā anabhāvaṁ gamitvā kāmoghaṁ bhavoghaṁ diṭṭhoghaṁ avijjoghaṁ tareyya uttareyya patareyya samatikkameyya vītivatteyyāti—</span><br />
</p>
<p id="mnd1c77p8">
<span class="m-text m-primary">te pahāya tare oghaṁ.</span><br />
</p>
<p id="mnd1c78p1">
<span class="m-text m-primary">**Nāvaṁ sitvāva pāragū**ti.</span><br />
</p>
<p id="mnd1c78p2">
<span class="m-text m-primary">Yathā garukaṁ nāvaṁ bhārikaṁ udakaṁ sitvā osiñcitvā chaḍḍetvā lahukāya nāvāya khippaṁ lahuṁ appakasireneva pāraṁ gaccheyya;</span><br />
</p>
<p id="mnd1c78p3">
<span class="m-text m-primary">evamevaṁ vatthukāme parijānitvā kilesakāme pahāya pajahitvā vinodetvā byantiṁ karitvā anabhāvaṁ gamitvā;</span><br />
</p>
<p id="mnd1c78p4">
<span class="m-text m-primary">kāmacchandanīvaraṇaṁ …</span><br />
</p>
<p id="mnd1c78p5">
<span class="m-text m-primary">byāpādanīvaraṇaṁ …</span><br />
</p>
<p id="mnd1c78p6">
<span class="m-text m-primary">thinamiddhanīvaraṇaṁ …</span><br />
</p>
<p id="mnd1c78p7">
<span class="m-text m-primary">uddhaccakukkuccanīvaraṇaṁ …</span><br />
</p>
<p id="mnd1c78p8">
<span class="m-text m-primary">vicikicchānīvaraṇaṁ pahāya pajahitvā vinodetvā byantiṁ karitvā anabhāvaṁ gamitvā khippaṁ lahuṁ appakasireneva pāraṁ gaccheyya.</span><br />
</p>
<p id="mnd1c78p9">
<span class="m-text m-primary">Pāraṁ vuccati amataṁ nibbānaṁ.</span><br />
</p>
<p id="mnd1c78p10">
<span class="m-text m-primary">Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.</span><br />
</p>
<p id="mnd1c78p11">
<span class="m-text m-primary">**Pāraṁ gaccheyyā**ti—</span><br />
</p>
<p id="mnd1c78p12">
<span class="m-text m-primary">pāraṁ adhigaccheyya, pāraṁ phuseyya, pāraṁ sacchikareyya.</span><br />
</p>
<p id="mnd1c78p13">
<span class="m-text m-primary">**Pāragū**ti yopi pāraṁ gantukāmo sopi pāragū;</span><br />
</p>
<p id="mnd1c78p14">
<span class="m-text m-primary">yopi pāraṁ gacchati sopi pāragū;</span><br />
</p>
<p id="mnd1c78p15">
<span class="m-text m-primary">yopi pāraṅgato, sopi pāragū.</span><br />
</p>
<p id="mnd1c79p1">
<span class="m-text m-primary">Vuttampi hetaṁ bhagavatā—</span><br />
</p>
<p id="mnd1c80p1">
<span class="m-text m-primary">“Tiṇṇo pāraṅgato thale tiṭṭhati brāhmaṇoti kho, bhikkhave, arahato etaṁ adhivacanaṁ.</span><br />
</p>
<p id="mnd1c80p2">
<span class="m-text m-primary">So abhiññāpāragū pariññāpāragū pahānapāragū bhāvanāpāragū sacchikiriyāpāragū samāpattipāragū.</span><br />
</p>
<p id="mnd1c80p3">
<span class="m-text m-primary">Abhiññāpāragū sabbadhammānaṁ, pariññāpāragū sabbadukkhānaṁ, pahānapāragū sabbakilesānaṁ, bhāvanāpāragū catunnaṁ ariyamaggānaṁ, sacchikiriyāpāragū nirodhassa, samāpattipāragū sabbasamāpattīnaṁ.</span><br />
</p>
<p id="mnd1c80p4">
<span class="m-text m-primary">So vasippatto pāramippatto ariyasmiṁ sīlasmiṁ, vasippatto pāramippatto ariyasmiṁ samādhismiṁ, vasippatto pāramippatto ariyāya paññāya, vasippatto pāramippatto ariyāya vimuttiyā.</span><br />
</p>
<p id="mnd1c80p5">
<span class="m-text m-primary">So pāraṅgato pārappatto antagato antappatto koṭigato koṭippatto pariyantagato pariyantappatto vosānagato vosānappatto tāṇagato tāṇappatto leṇagato leṇappatto saraṇagato saraṇappatto abhayagato abhayappatto accutagato accutappatto amatagato amatappatto nibbānagato nibbānappatto.</span><br />
</p>
<p id="mnd1c80p6">
<span class="m-text m-primary">So vuṭṭhavāso ciṇṇacaraṇo gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo pahīnakileso paṭividdhākuppo sacchikatanirodho, dukkhaṁ tassa pariññātaṁ, samudayo pahīno, maggo bhāvito, nirodho sacchikato, abhiññeyyaṁ abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ.</span><br />
</p>
<p id="mnd1c81p1">
<span class="m-text m-primary">So ukkhittapaligho saṅkiṇṇaparikkho abbuḷhesiko niraggaḷo ariyo pannaddhajo pannabhāro visaññutto pañcaṅgavippahīno chaḷaṅgasamannāgato ekārakkho caturāpasseno panuṇṇapaccekasacco samavayasaṭṭhesano anāvilasaṅkappo passaddhakāyasaṅkhāro suvimuttacitto suvimuttapañño kevalī vusitavā uttamapuriso paramapuriso paramapattippatto.</span><br />
</p>
<p id="mnd1c81p2">
<span class="m-text m-primary">So nevācinati nāpacinati, apacinitvā ṭhito.</span><br />
</p>
<p id="mnd1c81p3">
<span class="m-text m-primary">Neva pajahati na upādiyati, pajahitvā ṭhito.</span><br />
</p>
<p id="mnd1c81p4">
<span class="m-text m-primary">Neva saṁsibbati na ussineti, visinitvā ṭhito.</span><br />
</p>
<p id="mnd1c81p5">
<span class="m-text m-primary">Neva vidhūpeti na sandhūpeti, vidhūpetvā ṭhito.</span><br />
</p>
<p id="mnd1c81p6">
<span class="m-text m-primary">Asekkhena sīlakkhandhena samannāgatattā ṭhito.</span><br />
</p>
<p id="mnd1c81p7">
<span class="m-text m-primary">Asekkhena samādhikkhandhena …</span><br />
</p>
<p id="mnd1c81p8">
<span class="m-text m-primary">asekkhena paññākkhandhena …</span><br />
</p>
<p id="mnd1c81p9">
<span class="m-text m-primary">asekkhena vimuttikkhandhena …</span><br />
</p>
<p id="mnd1c81p10">
<span class="m-text m-primary">asekkhena vimuttiñāṇadassanakkhandhena samannāgatattā ṭhito.</span><br />
</p>
<p id="mnd1c81p11">
<span class="m-text m-primary">Saccaṁ sampaṭipādiyitvā ṭhito.</span><br />
</p>
<p id="mnd1c81p12">
<span class="m-text m-primary">Ejaṁ samatikkamitvā ṭhito.</span><br />
</p>
<p id="mnd1c81p13">
<span class="m-text m-primary">Kilesaggiṁ pariyādiyitvā ṭhito,</span><br />
</p>
<p id="mnd1c81p14">
<span class="m-text m-primary">aparigamanatāya ṭhito,</span><br />
</p>
<p id="mnd1c81p15">
<span class="m-text m-primary">kaṭaṁ samādāya ṭhito,</span><br />
</p>
<p id="mnd1c81p16">
<span class="m-text m-primary">muttipaṭisevanatāya ṭhito,</span><br />
</p>
<p id="mnd1c81p17">
<span class="m-text m-primary">mettāya pārisuddhiyā ṭhito,</span><br />
</p>
<p id="mnd1c81p18">
<span class="m-text m-primary">karuṇāya …</span><br />
</p>
<p id="mnd1c81p19">
<span class="m-text m-primary">muditāya …</span><br />
</p>
<p id="mnd1c81p20">
<span class="m-text m-primary">upekkhāya pārisuddhiyā ṭhito,</span><br />
</p>
<p id="mnd1c81p21">
<span class="m-text m-primary">accantapārisuddhiyā ṭhito,</span><br />
</p>
<p id="mnd1c81p22">
<span class="m-text m-primary">atammayatāya pārisuddhiyā ṭhito,</span><br />
</p>
<p id="mnd1c81p23">
<span class="m-text m-primary">vimuttattā ṭhito,</span><br />
</p>
<p id="mnd1c81p24">
<span class="m-text m-primary">santussitattā ṭhito,</span><br />
</p>
<p id="mnd1c81p25">
<span class="m-text m-primary">khandhapariyante ṭhito,</span><br />
</p>
<p id="mnd1c81p26">
<span class="m-text m-primary">dhātupariyante ṭhito,</span><br />
</p>
<p id="mnd1c81p27">
<span class="m-text m-primary">āyatanapariyante ṭhito,</span><br />
</p>
<p id="mnd1c81p28">
<span class="m-text m-primary">gatipariyante ṭhito,</span><br />
</p>
<p id="mnd1c81p29">
<span class="m-text m-primary">upapattipariyante ṭhito,</span><br />
</p>
<p id="mnd1c81p30">
<span class="m-text m-primary">paṭisandhipariyante ṭhito,</span><br />
</p>
<p id="mnd1c81p31">
<span class="m-text m-primary">bhavapariyante ṭhito,</span><br />
</p>
<p id="mnd1c81p32">
<span class="m-text m-primary">saṁsārapariyante ṭhito,</span><br />
</p>
<p id="mnd1c81p33">
<span class="m-text m-primary">vaṭṭapariyante ṭhito,</span><br />
</p>
<p id="mnd1c81p34">
<span class="m-text m-primary">antime bhave ṭhito,</span><br />
</p>
<p id="mnd1c81p35">
<span class="m-text m-primary">antime samussaye ṭhito,</span><br />
</p>
<p id="mnd1c81p36">
<span class="m-text m-primary">antimadehadharo arahā.</span><br />
</p>
<p id="mnd1c82p1">
<span class="m-text m-primary">Tassāyaṁ pacchimako bhavo,</span><br />
</p>
<p id="mnd1c82p2">
<span class="m-text m-primary">carimoyaṁ samussayo;</span><br />
</p>
<p id="mnd1c82p3">
<span class="m-text m-primary">Jātimaraṇasaṁsāro,</span><br />
</p>
<p id="mnd1c82p4">
<span class="m-text m-primary">natthi tassa punabbhavo”ti.</span><br />
</p>
<p id="mnd1c83p1">
<span class="m-text m-primary">Nāvaṁ sitvāva pāragūti.</span><br />
</p>
<p id="mnd1c83p2">
<span class="m-text m-primary">Tenāha bhagavā—</span><br />
</p>
<p id="mnd1c84p1">
<span class="m-text m-primary">“Tasmā jantu sadā sato,</span><br />
</p>
<p id="mnd1c84p2">
<span class="m-text m-primary">kāmāni parivajjaye;</span><br />
</p>
<p id="mnd1c84p3">
<span class="m-text m-primary">Te pahāya tare oghaṁ,</span><br />
</p>
<p id="mnd1c84p4">
<span class="m-text m-primary">nāvaṁ sitvāva pāragū”ti.</span><br />
</p>
<p id="mnd1c85p1">
<span class="m-text m-primary">Kāmasuttaniddeso paṭhamo.</span><br />
</p>
</section>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
      </div>
      <div class="m-clearfix-t"></div>
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
        <h3><a href="https://www.theravadan.org/pages/about">About</a></h3>
        <ul>
        </ul>
      </div>
    </div>
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>