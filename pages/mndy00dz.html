<!DOCTYPE html>
<html lang="en" prefix="og: http://ogp.me/ns#">
<head>
  <meta charset="UTF-8" />
  <title>ms &raquo; sutta &raquo; kn &raquo; mnd &raquo; Mahāniddesa | Theravadan</title>
  <link rel="stylesheet" href="https://theravadan.org/static/JetBrains-Mono.css" />
  <link rel="stylesheet" href="https://theravadan.org/static/m-dark-mod.css" />
  <link rel="icon" href="https://theravadan.org/images/favicon.jpeg" type="image/jpeg" />
  <link rel="canonical" href="https://theravadan.org/pages/mndy00dz.html" />
  <meta name="viewport" content="width=device-width, initial-scale=1.0" />
  <meta property="og:site_name" content="Theravadan" />
  <meta property="og:title" content="Mahāniddesa" />
  <meta name="twitter:title" content="Mahāniddesa" />
  <meta property="og:url" content="https://theravadan.org/pages/mndy00dz.html" />
  <meta property="og:description" content="Aṭṭhakavagga 11. Kalahavivādasuttaniddesa Atha kalahavivādasuttaniddesaṁ vakkhati— **Kutopahūtā kalahā vivādā,** **Paridevasokā sahamaccharā ca;** **Mānātimānā sahapesuṇā ca,** **Kutopahūtā te tadiṅgha brūhi.** **Kutopahūtā kalahā vivādā**ti. **Kalaho**ti ekena ākārena kalaho; **vivādo**tipi taññeva. Yo kalaho so vivādo, yo vivādo so kalaho. Atha vā aparena ākārena vivādo vuccati kalahassa pubbabhāgo …" />
  <meta name="twitter:description" content="Aṭṭhakavagga 11. Kalahavivādasuttaniddesa Atha kalahavivādasuttaniddesaṁ vakkhati— **Kutopahūtā kalahā vivādā,** **Paridevasokā sahamaccharā ca;** **Mānātimānā sahapesuṇā ca,** **Kutopahūtā te tadiṅgha brūhi.** **Kutopahūtā kalahā vivādā**ti. **Kalaho**ti ekena ākārena kalaho; **vivādo**tipi taññeva. Yo kalaho so vivādo, yo vivādo so kalaho. Atha vā aparena ākārena vivādo vuccati kalahassa pubbabhāgo …" />
  <meta name="twitter:card" content="summary" />
  <meta property="og:type" content="page" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://theravadan.org/pages/ms-index.html">ms</a> &raquo;
            <a href="https://theravadan.org/pages/ms-sutta-index.html">sutta</a> &raquo;
            <a href="https://theravadan.org/pages/ms-sutta-kn-index.html">kn</a> &raquo;
            <a href="https://theravadan.org/pages/ms-sutta-kn-mnd-index.html">mnd</a> &raquo;
          </span>
          Mahāniddesa
        </h1>
<!-- content -->
<section id="atthakavagga">
<h2><a href="#atthakavagga">Aṭṭhakavagga</a></h2>
<section id="kalahavivadasuttaniddesa">
<h3><a href="#kalahavivadasuttaniddesa">11. Kalahavivādasuttaniddesa</a></h3>
<p id="mnd11c1p1">
<span class="m-text m-primary">Atha kalahavivādasuttaniddesaṁ vakkhati—</span><br />
</p>
<p id="mnd11c2p1">
<span class="m-text m-primary">**Kutopahūtā kalahā vivādā,**</span><br />
</p>
<p id="mnd11c2p2">
<span class="m-text m-primary">**Paridevasokā sahamaccharā ca;**</span><br />
</p>
<p id="mnd11c2p3">
<span class="m-text m-primary">**Mānātimānā sahapesuṇā ca,**</span><br />
</p>
<p id="mnd11c2p4">
<span class="m-text m-primary">**Kutopahūtā te tadiṅgha brūhi.**</span><br />
</p>
<p id="mnd11c3p1">
<span class="m-text m-primary">**Kutopahūtā kalahā vivādā**ti.</span><br />
</p>
<p id="mnd11c3p2">
<span class="m-text m-primary">**Kalaho**ti ekena ākārena kalaho;</span><br />
</p>
<p id="mnd11c3p3">
<span class="m-text m-primary">**vivādo**tipi taññeva.</span><br />
</p>
<p id="mnd11c3p4">
<span class="m-text m-primary">Yo kalaho so vivādo, yo vivādo so kalaho.</span><br />
</p>
<p id="mnd11c3p5">
<span class="m-text m-primary">Atha vā aparena ākārena vivādo vuccati kalahassa pubbabhāgo vivādo.</span><br />
</p>
<p id="mnd11c3p6">
<span class="m-text m-primary">Rājānopi rājūhi vivadanti, khattiyāpi khattiyehi vivadanti, brāhmaṇāpi brāhmaṇehi vivadanti, gahapatīpi gahapatīhi vivadanti, mātāpi puttena vivadati, puttopi mātarā vivadati, pitāpi puttena vivadati, puttopi pitarā vivadati, bhātāpi bhātarā vivadati, bhātāpi bhaginiyā vivadati, bhaginīpi bhātarā vivadati, sahāyopi sahāyena vivadati—</span><br />
</p>
<p id="mnd11c3p7">
<span class="m-text m-primary">ayaṁ vivādo.</span><br />
</p>
<p id="mnd11c3p8">
<span class="m-text m-primary">Katamo kalaho?</span><br />
</p>
<p id="mnd11c3p9">
<span class="m-text m-primary">Āgārikā daṇḍapasutā kāyena vācāya kalahaṁ karonti, pabbajitā āpattiṁ āpajjantā kāyena vācāya kalahaṁ karonti—</span><br />
</p>
<p id="mnd11c3p10">
<span class="m-text m-primary">ayaṁ kalaho.</span><br />
</p>
<p id="mnd11c4p1">
<span class="m-text m-primary">**Kutopahūtā kalahā vivādā**ti.</span><br />
</p>
<p id="mnd11c4p2">
<span class="m-text m-primary">Kalahā ca vivādā ca kutopahūtā kutojātā kutosañjātā kutonibbattā kutoabhinibbattā kutopātubhūtā, kiṁnidānā kiṁsamudayā kiṁjātikā kiṁpabhavāti kalahassa ca vivādassa ca mūlaṁ pucchati, hetuṁ pucchati, nidānaṁ pucchati, sambhavaṁ pucchati, pabhavaṁ pucchati, samuṭṭhānaṁ pucchati, āhāraṁ pucchati, ārammaṇaṁ pucchati, paccayaṁ pucchati, samudayaṁ pucchati papucchati yācati ajjhesati pasādetīti—</span><br />
</p>
<p id="mnd11c4p3">
<span class="m-text m-primary">kutopahūtā kalahā vivādā.</span><br />
</p>
<p id="mnd11c5p1">
<span class="m-text m-primary">**Paridevasokā sahamaccharā cā**ti.</span><br />
</p>
<p id="mnd11c5p2">
<span class="m-text m-primary">**Paridevo**ti ñātibyasanena vā phuṭṭhassa, bhogabyasanena vā phuṭṭhassa, rogabyasanena vā phuṭṭhassa, sīlabyasanena vā phuṭṭhassa, diṭṭhibyasanena vā phuṭṭhassa, aññataraññatarena vā byasanena samannāgatassa, aññataraññatarena vā dukkhadhammena phuṭṭhassa, ādevo paridevo, ādevanā paridevanā, ādevitattaṁ paridevitattaṁ, vācā palāpo vippalāpo lālappo lālappāyanā lālappāyitattaṁ.</span><br />
</p>
<p id="mnd11c5p3">
<span class="m-text m-primary">**Soko**ti ñātibyasanena vā phuṭṭhassa, bhogarogasīladiṭṭhibyasanena vā phuṭṭhassa, aññataraññatarena vā byasanena samannāgatassa, aññataraññatarena vā dukkhadhammena phuṭṭhassa, soko socanā socitattaṁ, antosoko antoparisoko, antoḍāho antopariḍāho, cetaso parijjhāyanā domanassaṁ sokasallaṁ.</span><br />
</p>
<p id="mnd11c5p4">
<span class="m-text m-primary">**Maccharan**ti pañca macchariyāni—</span><br />
</p>
<p id="mnd11c5p5">
<span class="m-text m-primary">āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.</span><br />
</p>
<p id="mnd11c5p6">
<span class="m-text m-primary">Yaṁ evarūpaṁ macchariyaṁ maccharāyanaṁ maccharāyitattaṁ vevicchaṁ kadariyaṁ kaṭukañcukatā aggahitattaṁ cittassa—</span><br />
</p>
<p id="mnd11c5p7">
<span class="m-text m-primary">idaṁ vuccati macchariyaṁ.</span><br />
</p>
<p id="mnd11c5p8">
<span class="m-text m-primary">Api ca, khandhamacchariyampi macchariyaṁ, dhātumacchariyampi macchariyaṁ, āyatanamacchariyampi macchariyaṁ gāho.</span><br />
</p>
<p id="mnd11c5p9">
<span class="m-text m-primary">Idaṁ vuccati macchariyanti—</span><br />
</p>
<p id="mnd11c5p10">
<span class="m-text m-primary">paridevasokā sahamaccharā ca.</span><br />
</p>
<p id="mnd11c6p1">
<span class="m-text m-primary">**Mānātimānā sahapesuṇā cā**ti.</span><br />
</p>
<p id="mnd11c6p2">
<span class="m-text m-primary">**Māno**ti idhekacco mānaṁ janeti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā.</span><br />
</p>
<p id="mnd11c6p3">
<span class="m-text m-primary">**Atimāno**ti idhekacco paraṁ atimaññati jātiyā vā gottena vā …pe… aññataraññatarena vā vatthunā.</span><br />
</p>
<p id="mnd11c6p4">
<span class="m-text m-primary">**Pesuññan**ti idhekacco pisuṇavāco hoti—</span><br />
</p>
<p id="mnd11c6p5">
<span class="m-text m-primary">ito sutvā amutra akkhātā imesaṁ bhedāya, amutra vā sutvā imesaṁ akkhātā amūsaṁ bhedāya.</span><br />
</p>
<p id="mnd11c6p6">
<span class="m-text m-primary">Iti samaggānaṁ vā bhettā, bhinnānaṁ vā anuppadātā, vaggārāmo vaggarato vagganandī vaggakaraṇiṁ vācaṁ bhāsitā hoti—</span><br />
</p>
<p id="mnd11c6p7">
<span class="m-text m-primary">idaṁ vuccati pesuññaṁ.</span><br />
</p>
<p id="mnd11c6p8">
<span class="m-text m-primary">Api ca dvīhi kāraṇehi pesuññaṁ upasaṁharati—</span><br />
</p>
<p id="mnd11c6p9">
<span class="m-text m-primary">piyakamyatāya vā bhedādhippāyena vā.</span><br />
</p>
<p id="mnd11c6p10">
<span class="m-text m-primary">Kathaṁ piyakamyatāya pesuññaṁ upasaṁharati?</span><br />
</p>
<p id="mnd11c6p11">
<span class="m-text m-primary">Imassa piyo bhavissāmi, manāpo bhavissāmi, vissāsiko bhavissāmi, abbhantariko bhavissāmi, suhadayo bhavissāmīti—</span><br />
</p>
<p id="mnd11c6p12">
<span class="m-text m-primary">evaṁ piyakamyatāya pesuññaṁ upasaṁharati.</span><br />
</p>
<p id="mnd11c6p13">
<span class="m-text m-primary">Kathaṁ bhedādhippāyena pesuññaṁ upasaṁharati?</span><br />
</p>
<p id="mnd11c6p14">
<span class="m-text m-primary">Kathaṁ ime nānā assu, vinā assu, vaggā assu, dvidhā assu, dvejjhā assu, dve pakkhā assu, bhijjeyyuṁ na samāgaccheyyuṁ, dukkhaṁ na phāsu vihareyyunti—</span><br />
</p>
<p id="mnd11c6p15">
<span class="m-text m-primary">evaṁ bhedādhippāyena pesuññaṁ upasaṁharatīti—</span><br />
</p>
<p id="mnd11c6p16">
<span class="m-text m-primary">mānātimānā sahapesuṇā ca.</span><br />
</p>
<p id="mnd11c7p1">
<span class="m-text m-primary">**Kutopahūtā te tadiṅgha brūhī**ti.</span><br />
</p>
<p id="mnd11c7p2">
<span class="m-text m-primary">Kalaho ca vivādo ca paridevo ca soko ca macchariyañca māno ca atimāno ca pesuññañcāti—</span><br />
</p>
<p id="mnd11c7p3">
<span class="m-text m-primary">ime aṭṭha kilesā kutopahūtā kutojātā kutosañjātā kutonibbattā kutoabhinibbattā kutopātubhūtā, kiṁnidānā kiṁsamudayā kiṁjātikā kiṁpabhavāti.</span><br />
</p>
<p id="mnd11c7p4">
<span class="m-text m-primary">Imesaṁ aṭṭhannaṁ kilesānaṁ mūlaṁ pucchati, hetuṁ pucchati, nidānaṁ pucchati, sambhavaṁ pucchati, pabhavaṁ pucchati, samuṭṭhānaṁ pucchati, āhāraṁ pucchati, ārammaṇaṁ pucchati, paccayaṁ pucchati, samudayaṁ pucchati papucchati yācati ajjhesati pasādetīti—</span><br />
</p>
<p id="mnd11c7p5">
<span class="m-text m-primary">kutopahūtā te tadiṅgha brūhīti.</span><br />
</p>
<p id="mnd11c7p6">
<span class="m-text m-primary">Iṅgha brūhi ācikkha desehi paññapehi paṭṭhapehi vivara vibhaja uttānīkarohi pakāsehīti—</span><br />
</p>
<p id="mnd11c7p7">
<span class="m-text m-primary">kutopahūtā te tadiṅgha brūhi.</span><br />
</p>
<p id="mnd11c8p1">
<span class="m-text m-primary">Tenāha so nimmito—</span><br />
</p>
<p id="mnd11c9p1">
<span class="m-text m-primary">“Kutopahūtā kalahā vivādā,</span><br />
</p>
<p id="mnd11c9p2">
<span class="m-text m-primary">Paridevasokā sahamaccharā ca;</span><br />
</p>
<p id="mnd11c9p3">
<span class="m-text m-primary">Mānātimānā sahapesuṇā ca,</span><br />
</p>
<p id="mnd11c9p4">
<span class="m-text m-primary">Kutopahūtā te tadiṅgha brūhī”ti.</span><br />
</p>
<p id="mnd11c10p1">
<span class="m-text m-primary">**Piyappahūtā kalahā vivādā,**</span><br />
</p>
<p id="mnd11c10p2">
<span class="m-text m-primary">**Paridevasokā sahamaccharā ca;**</span><br />
</p>
<p id="mnd11c10p3">
<span class="m-text m-primary">**Mānātimānā sahapesuṇā ca,**</span><br />
</p>
<p id="mnd11c10p4">
<span class="m-text m-primary">**Maccherayuttā kalahā vivādā;**</span><br />
</p>
<p id="mnd11c10p5">
<span class="m-text m-primary">**Vivādajātesu ca pesuṇāni.**</span><br />
</p>
<p id="mnd11c11p1">
<span class="m-text m-primary">**Piyappahūtā kalahā vivādā, paridevasokā sahamaccharā cā**ti.</span><br />
</p>
<p id="mnd11c11p2">
<span class="m-text m-primary">**Piyā**ti dve piyā—</span><br />
</p>
<p id="mnd11c11p3">
<span class="m-text m-primary">sattā vā saṅkhārā vā.</span><br />
</p>
<p id="mnd11c11p4">
<span class="m-text m-primary">Katame sattā piyā?</span><br />
</p>
<p id="mnd11c11p5">
<span class="m-text m-primary">Idha yassa te honti atthakāmā hitakāmā phāsukāmā yogakkhemakāmā mātā vā pitā vā bhātā vā bhaginī vā putto vā dhītā vā mittā vā amaccā vā ñātī vā sālohitā vā—</span><br />
</p>
<p id="mnd11c11p6">
<span class="m-text m-primary">ime sattā piyā.</span><br />
</p>
<p id="mnd11c11p7">
<span class="m-text m-primary">Katame saṅkhārā piyā?</span><br />
</p>
<p id="mnd11c11p8">
<span class="m-text m-primary">Manāpikā rūpā manāpikā saddā manāpikā gandhā manāpikā rasā manāpikā phoṭṭhabbā—</span><br />
</p>
<p id="mnd11c11p9">
<span class="m-text m-primary">ime saṅkhārā piyā.</span><br />
</p>
<p id="mnd11c12p1">
<span class="m-text m-primary">Piyaṁ vatthuṁ acchedasaṅkinopi kalahaṁ karonti, acchijjantepi kalahaṁ karonti, acchinnepi kalahaṁ karonti.</span><br />
</p>
<p id="mnd11c12p2">
<span class="m-text m-primary">Piyaṁ vatthuṁ vipariṇāmasaṅkinopi kalahaṁ karonti, vipariṇāmantepi kalahaṁ karonti, vipariṇatepi kalahaṁ karonti.</span><br />
</p>
<p id="mnd11c12p3">
<span class="m-text m-primary">Piyaṁ vatthuṁ acchedasaṅkinopi vivadanti, acchijjantepi vivadanti, acchinnepi vivadanti.</span><br />
</p>
<p id="mnd11c12p4">
<span class="m-text m-primary">Piyaṁ vatthuṁ vipariṇāmasaṅkinopi vivadanti, vipariṇāmantepi vivadanti, vipariṇatepi vivadanti.</span><br />
</p>
<p id="mnd11c12p5">
<span class="m-text m-primary">Piyaṁ vatthuṁ acchedasaṅkinopi paridevanti, acchijjantepi paridevanti, acchinnepi paridevanti.</span><br />
</p>
<p id="mnd11c12p6">
<span class="m-text m-primary">Piyaṁ vatthuṁ vipariṇāmasaṅkinopi paridevanti, vipariṇāmantepi paridevanti, vipariṇatepi paridevanti.</span><br />
</p>
<p id="mnd11c12p7">
<span class="m-text m-primary">Piyaṁ vatthuṁ acchedasaṅkinopi socanti, acchijjantepi socanti, acchinnepi socanti.</span><br />
</p>
<p id="mnd11c12p8">
<span class="m-text m-primary">Piyaṁ vatthuṁ vipariṇāmasaṅkinopi socanti, vipariṇāmantepi socanti, vipariṇatepi socanti.</span><br />
</p>
<p id="mnd11c12p9">
<span class="m-text m-primary">Piyaṁ vatthuṁ rakkhanti gopenti pariggaṇhanti mamāyanti maccharāyanti.</span><br />
</p>
<p id="mnd11c13p1">
<span class="m-text m-primary">**Mānātimānā sahapesuṇā cā**ti.</span><br />
</p>
<p id="mnd11c13p2">
<span class="m-text m-primary">Piyaṁ vatthuṁ nissāya mānaṁ janenti, piyaṁ vatthuṁ nissāya atimānaṁ janenti.</span><br />
</p>
<p id="mnd11c13p3">
<span class="m-text m-primary">Kathaṁ piyaṁ vatthuṁ nissāya mānaṁ janenti?</span><br />
</p>
<p id="mnd11c13p4">
<span class="m-text m-primary">Mayaṁ lābhino manāpikānaṁ rūpānaṁ saddānaṁ gandhānaṁ rasānaṁ phoṭṭhabbānanti.</span><br />
</p>
<p id="mnd11c13p5">
<span class="m-text m-primary">Evaṁ piyaṁ vatthuṁ nissāya mānaṁ janenti.</span><br />
</p>
<p id="mnd11c13p6">
<span class="m-text m-primary">Kathaṁ piyaṁ vatthuṁ nissāya atimānaṁ janenti?</span><br />
</p>
<p id="mnd11c13p7">
<span class="m-text m-primary">Mayaṁ lābhino manāpikānaṁ rūpānaṁ saddānaṁ gandhānaṁ rasānaṁ phoṭṭhabbānaṁ, ime panaññe na lābhino manāpikānaṁ rūpānaṁ saddānaṁ gandhānaṁ rasānaṁ phoṭṭhabbānanti.</span><br />
</p>
<p id="mnd11c13p8">
<span class="m-text m-primary">Evaṁ piyaṁ vatthuṁ nissāya atimānaṁ janenti.</span><br />
</p>
<p id="mnd11c13p9">
<span class="m-text m-primary">**Pesuññan**ti idhekacco pisuṇavāco hoti, ito sutvā amutra akkhātā imesaṁ bhedāya …pe…</span><br />
</p>
<p id="mnd11c13p10">
<span class="m-text m-primary">evaṁ bhedādhippāyena pesuññaṁ upasaṁharatīti …pe…</span><br />
</p>
<p id="mnd11c13p11">
<span class="m-text m-primary">mānātimānā sahapesuṇā ca.</span><br />
</p>
<p id="mnd11c14p1">
<span class="m-text m-primary">**Maccherayuttā kalahā vivādā**ti.</span><br />
</p>
<p id="mnd11c14p2">
<span class="m-text m-primary">Kalaho ca vivādo ca paridevo ca soko ca māno ca atimāno ca pesuññañcāti—</span><br />
</p>
<p id="mnd11c14p3">
<span class="m-text m-primary">ime satta kilesā macchariye yuttā payuttā āyuttā samāyuttāti—</span><br />
</p>
<p id="mnd11c14p4">
<span class="m-text m-primary">maccherayuttā kalahā vivādā.</span><br />
</p>
<p id="mnd11c15p1">
<span class="m-text m-primary">**Vivādajātesu ca pesuṇānī**ti.</span><br />
</p>
<p id="mnd11c15p2">
<span class="m-text m-primary">Vivāde jāte sañjāte nibbatte abhinibbatte pātubhūte pesuññaṁ upasaṁharanti;</span><br />
</p>
<p id="mnd11c15p3">
<span class="m-text m-primary">ito sutvā amutra akkhāyanti imesaṁ bhedāya, amutra vā sutvā imesaṁ akkhāyanti amūsaṁ bhedāya.</span><br />
</p>
<p id="mnd11c15p4">
<span class="m-text m-primary">Iti samaggānaṁ vā bhettāro, bhinnānaṁ vā anuppadātāro, vaggārāmā vaggaratā vagganandī vaggakaraṇiṁ vācaṁ bhāsitāro honti—</span><br />
</p>
<p id="mnd11c15p5">
<span class="m-text m-primary">idaṁ vuccati pesuññaṁ.</span><br />
</p>
<p id="mnd11c15p6">
<span class="m-text m-primary">Api ca dvīhi kāraṇehi pesuññaṁ upasaṁharanti—</span><br />
</p>
<p id="mnd11c15p7">
<span class="m-text m-primary">piyakamyatāya vā bhedādhippāyena vā.</span><br />
</p>
<p id="mnd11c15p8">
<span class="m-text m-primary">Kathaṁ piyakamyatāya pesuññaṁ upasaṁharanti?</span><br />
</p>
<p id="mnd11c15p9">
<span class="m-text m-primary">Imassa piyā bhavissāma, manāpā bhavissāma, vissāsikā bhavissāma, abbhantarikā bhavissāma, suhadayā bhavissāmāti.</span><br />
</p>
<p id="mnd11c15p10">
<span class="m-text m-primary">Evaṁ piyakamyatāya pesuññaṁ upasaṁharanti.</span><br />
</p>
<p id="mnd11c15p11">
<span class="m-text m-primary">Kathaṁ bhedādhippāyena pesuññaṁ upasaṁharanti?</span><br />
</p>
<p id="mnd11c15p12">
<span class="m-text m-primary">“Kathaṁ ime nānā assu, vinā assu, vaggā assu, dvedhā assu, dvejjhā assu, dve pakkhā assu, bhijjeyyuṁ na samāgaccheyyuṁ, dukkhaṁ na phāsu vihareyyun”ti—</span><br />
</p>
<p id="mnd11c15p13">
<span class="m-text m-primary">evaṁ bhedādhippāyena pesuññaṁ upasaṁharantīti—</span><br />
</p>
<p id="mnd11c15p14">
<span class="m-text m-primary">vivādajātesu ca pesuṇāni.</span><br />
</p>
<p id="mnd11c16p1">
<span class="m-text m-primary">Tenāha bhagavā—</span><br />
</p>
<p id="mnd11c17p1">
<span class="m-text m-primary">“Piyappahūtā kalahā vivādā,</span><br />
</p>
<p id="mnd11c17p2">
<span class="m-text m-primary">Paridevasokā sahamaccharā ca;</span><br />
</p>
<p id="mnd11c17p3">
<span class="m-text m-primary">Mānātimānā sahapesuṇā ca,</span><br />
</p>
<p id="mnd11c17p4">
<span class="m-text m-primary">Maccherayuttā kalahā vivādā;</span><br />
</p>
<p id="mnd11c17p5">
<span class="m-text m-primary">Vivādajātesu ca pesuṇānī”ti.</span><br />
</p>
<p id="mnd11c18p1">
<span class="m-text m-primary">**Piyā su lokasmiṁ kutonidānā,**</span><br />
</p>
<p id="mnd11c18p2">
<span class="m-text m-primary">**Ye cāpi lobhā vicaranti loke;**</span><br />
</p>
<p id="mnd11c18p3">
<span class="m-text m-primary">**Āsā ca niṭṭhā ca kutonidānā,**</span><br />
</p>
<p id="mnd11c18p4">
<span class="m-text m-primary">**Ye samparāyāya narassa honti.**</span><br />
</p>
<p id="mnd11c19p1">
<span class="m-text m-primary">**Piyā su lokasmiṁ kutonidānā**ti.</span><br />
</p>
<p id="mnd11c19p2">
<span class="m-text m-primary">Piyā kutonidānā kutojātā kutosañjātā kutonibbattā kutoabhinibbattā kutopātubhūtā, kiṁnidānā kiṁsamudayā kiṁjātikā kiṁpabhavāti piyānaṁ mūlaṁ pucchati …pe…</span><br />
</p>
<p id="mnd11c19p3">
<span class="m-text m-primary">samudayaṁ pucchati papucchati yācati ajjhesati pasādetīti—</span><br />
</p>
<p id="mnd11c19p4">
<span class="m-text m-primary">piyā su lokasmiṁ kutonidānā.</span><br />
</p>
<p id="mnd11c20p1">
<span class="m-text m-primary">**Ye cāpi lobhā vicaranti loke**ti.</span><br />
</p>
<p id="mnd11c20p2">
<span class="m-text m-primary">**Ye cāpī**ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca.</span><br />
</p>
<p id="mnd11c20p3">
<span class="m-text m-primary">**Lobhā**ti yo lobho lubbhanā lubbhitattaṁ sārāgo sārajjanā sārajjitattaṁ abhijjhā lobho akusalamūlaṁ.</span><br />
</p>
<p id="mnd11c20p4">
<span class="m-text m-primary">**Vicarantī**ti vicaranti viharanti iriyanti vattanti pālenti yapenti yāpenti.</span><br />
</p>
<p id="mnd11c20p5">
<span class="m-text m-primary">**Loke**ti apāyaloke manussaloke devaloke khandhaloke dhātuloke āyatanaloketi—</span><br />
</p>
<p id="mnd11c20p6">
<span class="m-text m-primary">ye cāpi lobhā vicaranti loke.</span><br />
</p>
<p id="mnd11c21p1">
<span class="m-text m-primary">**Āsā ca niṭṭhā ca kutonidānā**ti.</span><br />
</p>
<p id="mnd11c21p2">
<span class="m-text m-primary">Āsā ca niṭṭhā ca kutonidānā kutojātā kutosañjātā kutonibbattā kutoabhinibbattā kutopātubhūtā, kiṁnidānā kiṁsamudayā kiṁjātikā kiṁpabhavāti āsāya ca niṭṭhāya ca mūlaṁ pucchati …pe…</span><br />
</p>
<p id="mnd11c21p3">
<span class="m-text m-primary">samudayaṁ pucchati papucchati yācati ajjhesati pasādetīti—</span><br />
</p>
<p id="mnd11c21p4">
<span class="m-text m-primary">āsā ca niṭṭhā ca kutonidānā.</span><br />
</p>
<p id="mnd11c21p5">
<span class="m-text m-primary">**Ye samparāyāya narassa hontī**ti.</span><br />
</p>
<p id="mnd11c21p6">
<span class="m-text m-primary">Ye narassa parāyanā honti dīpā honti tāṇā honti leṇā honti saraṇā honti niṭṭhā parāyanā hontīti—</span><br />
</p>
<p id="mnd11c21p7">
<span class="m-text m-primary">ye samparāyāya narassa honti.</span><br />
</p>
<p id="mnd11c22p1">
<span class="m-text m-primary">Tenāha so nimmito—</span><br />
</p>
<p id="mnd11c23p1">
<span class="m-text m-primary">“Piyā su lokasmiṁ kutonidānā,</span><br />
</p>
<p id="mnd11c23p2">
<span class="m-text m-primary">Ye cāpi lobhā vicaranti loke;</span><br />
</p>
<p id="mnd11c23p3">
<span class="m-text m-primary">Āsā ca niṭṭhā ca kutonidānā,</span><br />
</p>
<p id="mnd11c23p4">
<span class="m-text m-primary">Ye samparāyāya narassa hontī”ti.</span><br />
</p>
<p id="mnd11c24p1">
<span class="m-text m-primary">**Chandānidānāni piyāni loke,**</span><br />
</p>
<p id="mnd11c24p2">
<span class="m-text m-primary">**Ye cāpi lobhā vicaranti loke;**</span><br />
</p>
<p id="mnd11c24p3">
<span class="m-text m-primary">**Āsā ca niṭṭhā ca itonidānā,**</span><br />
</p>
<p id="mnd11c24p4">
<span class="m-text m-primary">**Ye samparāyāya narassa honti.**</span><br />
</p>
<p id="mnd11c25p1">
<span class="m-text m-primary">**Chandānidānāni piyāni loke**ti.</span><br />
</p>
<p id="mnd11c25p2">
<span class="m-text m-primary">**Chando**ti yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṁ kāmogho kāmayogo kāmupādānaṁ kāmacchandanīvaraṇaṁ.</span><br />
</p>
<p id="mnd11c25p3">
<span class="m-text m-primary">Api ca pañca chandā—</span><br />
</p>
<p id="mnd11c25p4">
<span class="m-text m-primary">pariyesanacchando, paṭilābhacchando, paribhogacchando, sannidhicchando, visajjanacchando.</span><br />
</p>
<p id="mnd11c25p5">
<span class="m-text m-primary">Katamo pariyesanacchando?</span><br />
</p>
<p id="mnd11c25p6">
<span class="m-text m-primary">Idhekacco ajjhositoyeva atthiko chandajāto rūpe pariyesati,</span><br />
</p>
<p id="mnd11c25p7">
<span class="m-text m-primary">sadde …</span><br />
</p>
<p id="mnd11c25p8">
<span class="m-text m-primary">gandhe …</span><br />
</p>
<p id="mnd11c25p9">
<span class="m-text m-primary">rase …</span><br />
</p>
<p id="mnd11c25p10">
<span class="m-text m-primary">phoṭṭhabbe pariyesati—</span><br />
</p>
<p id="mnd11c25p11">
<span class="m-text m-primary">ayaṁ pariyesanacchando.</span><br />
</p>
<p id="mnd11c25p12">
<span class="m-text m-primary">Katamo paṭilābhacchando?</span><br />
</p>
<p id="mnd11c25p13">
<span class="m-text m-primary">Idhekacco ajjhositoyeva atthiko chandajāto rūpe paṭilabhati,</span><br />
</p>
<p id="mnd11c25p14">
<span class="m-text m-primary">sadde …</span><br />
</p>
<p id="mnd11c25p15">
<span class="m-text m-primary">gandhe …</span><br />
</p>
<p id="mnd11c25p16">
<span class="m-text m-primary">rase …</span><br />
</p>
<p id="mnd11c25p17">
<span class="m-text m-primary">phoṭṭhabbe paṭilabhati—</span><br />
</p>
<p id="mnd11c25p18">
<span class="m-text m-primary">ayaṁ paṭilābhacchando.</span><br />
</p>
<p id="mnd11c25p19">
<span class="m-text m-primary">Katamo paribhogacchando?</span><br />
</p>
<p id="mnd11c25p20">
<span class="m-text m-primary">Idhekacco ajjhositoyeva atthiko chandajāto rūpe paribhuñjati,</span><br />
</p>
<p id="mnd11c25p21">
<span class="m-text m-primary">sadde …</span><br />
</p>
<p id="mnd11c25p22">
<span class="m-text m-primary">gandhe …</span><br />
</p>
<p id="mnd11c25p23">
<span class="m-text m-primary">rase …</span><br />
</p>
<p id="mnd11c25p24">
<span class="m-text m-primary">phoṭṭhabbe paribhuñjati—</span><br />
</p>
<p id="mnd11c25p25">
<span class="m-text m-primary">ayaṁ paribhogacchando.</span><br />
</p>
<p id="mnd11c25p26">
<span class="m-text m-primary">Katamo sannidhicchando?</span><br />
</p>
<p id="mnd11c25p27">
<span class="m-text m-primary">Idhekacco ajjhositoyeva atthiko chandajāto dhanasannicayaṁ karoti “āpadāsu bhavissatī”ti—</span><br />
</p>
<p id="mnd11c25p28">
<span class="m-text m-primary">ayaṁ sannidhicchando.</span><br />
</p>
<p id="mnd11c25p29">
<span class="m-text m-primary">Katamo visajjanacchando?</span><br />
</p>
<p id="mnd11c25p30">
<span class="m-text m-primary">Idhekacco ajjhositoyeva atthiko chandajāto dhanaṁ visajjeti hatthārohānaṁ assārohānaṁ rathikānaṁ dhanuggahānaṁ pattikānaṁ “ime maṁ rakkhissanti gopissanti samparivārissantī”ti—</span><br />
</p>
<p id="mnd11c25p31">
<span class="m-text m-primary">ayaṁ visajjanacchando.</span><br />
</p>
<p id="mnd11c25p32">
<span class="m-text m-primary">**Piyānī**ti dve piyā—</span><br />
</p>
<p id="mnd11c25p33">
<span class="m-text m-primary">sattā vā saṅkhārā vā …pe…</span><br />
</p>
<p id="mnd11c25p34">
<span class="m-text m-primary">ime sattā piyā …pe…</span><br />
</p>
<p id="mnd11c25p35">
<span class="m-text m-primary">ime saṅkhārā piyā.</span><br />
</p>
<p id="mnd11c25p36">
<span class="m-text m-primary">**Chandānidānāni piyāni loke**ti.</span><br />
</p>
<p id="mnd11c25p37">
<span class="m-text m-primary">Piyā chandanidānā chandasamudayā chandajātikā chandapabhavāti—</span><br />
</p>
<p id="mnd11c25p38">
<span class="m-text m-primary">chandānidānāni piyāni loke.</span><br />
</p>
<p id="mnd11c26p1">
<span class="m-text m-primary">**Ye cāpi lobhā vicaranti loke**ti.</span><br />
</p>
<p id="mnd11c26p2">
<span class="m-text m-primary">**Ye cāpī**ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca.</span><br />
</p>
<p id="mnd11c26p3">
<span class="m-text m-primary">**Lobhā**ti yo lobho lubbhanā lubbhitattaṁ sārāgo sārajjanā sārajjitattaṁ abhijjhā lobho akusalamūlaṁ.</span><br />
</p>
<p id="mnd11c26p4">
<span class="m-text m-primary">**Vicarantī**ti vicaranti viharanti iriyanti vattanti pālenti yapenti yāpenti.</span><br />
</p>
<p id="mnd11c26p5">
<span class="m-text m-primary">**Loke**ti apāyaloke …pe… āyatanaloketi—</span><br />
</p>
<p id="mnd11c26p6">
<span class="m-text m-primary">ye cāpi lobhā vicaranti loke.</span><br />
</p>
<p id="mnd11c27p1">
<span class="m-text m-primary">**Āsā ca niṭṭhā ca itonidānā**ti.</span><br />
</p>
<p id="mnd11c27p2">
<span class="m-text m-primary">Āsā vuccati taṇhā.</span><br />
</p>
<p id="mnd11c27p3">
<span class="m-text m-primary">Yo rāgo sārāgo …pe… abhijjhā lobho akusalamūlaṁ.</span><br />
</p>
<p id="mnd11c27p4">
<span class="m-text m-primary">**Niṭṭhā**ti idhekacco rūpe pariyesanto rūpaṁ paṭilabhati, rūpaniṭṭho hoti,</span><br />
</p>
<p id="mnd11c27p5">
<span class="m-text m-primary">sadde …</span><br />
</p>
<p id="mnd11c27p6">
<span class="m-text m-primary">gandhe …</span><br />
</p>
<p id="mnd11c27p7">
<span class="m-text m-primary">rase …</span><br />
</p>
<p id="mnd11c27p8">
<span class="m-text m-primary">phoṭṭhabbe …</span><br />
</p>
<p id="mnd11c27p9">
<span class="m-text m-primary">kulaṁ …</span><br />
</p>
<p id="mnd11c27p10">
<span class="m-text m-primary">gaṇaṁ …</span><br />
</p>
<p id="mnd11c27p11">
<span class="m-text m-primary">āvāsaṁ …</span><br />
</p>
<p id="mnd11c27p12">
<span class="m-text m-primary">lābhaṁ …</span><br />
</p>
<p id="mnd11c27p13">
<span class="m-text m-primary">yasaṁ …</span><br />
</p>
<p id="mnd11c27p14">
<span class="m-text m-primary">pasaṁsaṁ …</span><br />
</p>
<p id="mnd11c27p15">
<span class="m-text m-primary">sukhaṁ …</span><br />
</p>
<p id="mnd11c27p16">
<span class="m-text m-primary">cīvaraṁ …</span><br />
</p>
<p id="mnd11c27p17">
<span class="m-text m-primary">piṇḍapātaṁ …</span><br />
</p>
<p id="mnd11c27p18">
<span class="m-text m-primary">senāsanaṁ …</span><br />
</p>
<p id="mnd11c27p19">
<span class="m-text m-primary">gilānapaccayabhesajjaparikkhāraṁ …</span><br />
</p>
<p id="mnd11c27p20">
<span class="m-text m-primary">suttantaṁ …</span><br />
</p>
<p id="mnd11c27p21">
<span class="m-text m-primary">vinayaṁ …</span><br />
</p>
<p id="mnd11c27p22">
<span class="m-text m-primary">abhidhammaṁ …</span><br />
</p>
<p id="mnd11c27p23">
<span class="m-text m-primary">āraññikaṅgaṁ …</span><br />
</p>
<p id="mnd11c27p24">
<span class="m-text m-primary">piṇḍapātikaṅgaṁ …</span><br />
</p>
<p id="mnd11c27p25">
<span class="m-text m-primary">paṁsukūlikaṅgaṁ …</span><br />
</p>
<p id="mnd11c27p26">
<span class="m-text m-primary">tecīvarikaṅgaṁ …</span><br />
</p>
<p id="mnd11c27p27">
<span class="m-text m-primary">sapadānacārikaṅgaṁ …</span><br />
</p>
<p id="mnd11c27p28">
<span class="m-text m-primary">khalupacchābhattikaṅgaṁ …</span><br />
</p>
<p id="mnd11c27p29">
<span class="m-text m-primary">nesajjikaṅgaṁ …</span><br />
</p>
<p id="mnd11c27p30">
<span class="m-text m-primary">yathāsanthatikaṅgaṁ …</span><br />
</p>
<p id="mnd11c27p31">
<span class="m-text m-primary">paṭhamaṁ jhānaṁ …</span><br />
</p>
<p id="mnd11c27p32">
<span class="m-text m-primary">dutiyaṁ jhānaṁ …</span><br />
</p>
<p id="mnd11c27p33">
<span class="m-text m-primary">tatiyaṁ jhānaṁ …</span><br />
</p>
<p id="mnd11c27p34">
<span class="m-text m-primary">catutthaṁ jhānaṁ …</span><br />
</p>
<p id="mnd11c27p35">
<span class="m-text m-primary">ākāsānañcāyatanasamāpattiṁ …</span><br />
</p>
<p id="mnd11c27p36">
<span class="m-text m-primary">viññāṇañcāyatanasamāpattiṁ …</span><br />
</p>
<p id="mnd11c27p37">
<span class="m-text m-primary">ākiñcaññāyatanasamāpattiṁ …</span><br />
</p>
<p id="mnd11c27p38">
<span class="m-text m-primary">nevasaññānāsaññāyatanasamāpattiṁ pariyesanto nevasaññānāsaññāyatanasamāpattiṁ paṭilabhati, nevasaññānāsaññāyatanasamāpattiniṭṭho hoti.</span><br />
</p>
<p id="mnd11c28p1">
<span class="m-text m-primary">“Āsāya kasate khettaṁ,</span><br />
</p>
<p id="mnd11c28p2">
<span class="m-text m-primary">bījaṁ āsāya vappati;</span><br />
</p>
<p id="mnd11c28p3">
<span class="m-text m-primary">Āsāya vāṇijā yanti,</span><br />
</p>
<p id="mnd11c28p4">
<span class="m-text m-primary">samuddaṁ dhanahārakā;</span><br />
</p>
<p id="mnd11c28p5">
<span class="m-text m-primary">Yāya āsāya tiṭṭhāmi,</span><br />
</p>
<p id="mnd11c28p6">
<span class="m-text m-primary">sā me āsā samijjhatī”ti.</span><br />
</p>
<p id="mnd11c29p1">
<span class="m-text m-primary">Āsāya samiddhi vuccate niṭṭhā.</span><br />
</p>
<p id="mnd11c29p2">
<span class="m-text m-primary">**Āsā ca niṭṭhā ca itonidānā**ti.</span><br />
</p>
<p id="mnd11c29p3">
<span class="m-text m-primary">Āsā ca niṭṭhā ca ito chandanidānā chandasamudayā chandajātikā chandapabhavāti—</span><br />
</p>
<p id="mnd11c29p4">
<span class="m-text m-primary">āsā ca niṭṭhā ca itonidānā.</span><br />
</p>
<p id="mnd11c30p1">
<span class="m-text m-primary">**Ye samparāyāya narassa hontī**ti.</span><br />
</p>
<p id="mnd11c30p2">
<span class="m-text m-primary">Ye narassa parāyanā honti dīpā honti tāṇā honti leṇā honti saraṇā honti niṭṭhā parāyanā hontīti—</span><br />
</p>
<p id="mnd11c30p3">
<span class="m-text m-primary">ye samparāyāya narassa honti.</span><br />
</p>
<p id="mnd11c31p1">
<span class="m-text m-primary">Tenāha bhagavā—</span><br />
</p>
<p id="mnd11c32p1">
<span class="m-text m-primary">“Chandānidānāni piyāni loke,</span><br />
</p>
<p id="mnd11c32p2">
<span class="m-text m-primary">Ye cāpi lobhā vicaranti loke;</span><br />
</p>
<p id="mnd11c32p3">
<span class="m-text m-primary">Āsā ca niṭṭhā ca itonidānā,</span><br />
</p>
<p id="mnd11c32p4">
<span class="m-text m-primary">Ye samparāyāya narassa hontī”ti.</span><br />
</p>
<p id="mnd11c33p1">
<span class="m-text m-primary">**Chando nu lokasmiṁ kutonidāno,**</span><br />
</p>
<p id="mnd11c33p2">
<span class="m-text m-primary">**Vinicchayā cāpi kutopahūtā;**</span><br />
</p>
<p id="mnd11c33p3">
<span class="m-text m-primary">**Kodho mosavajjañca kathaṅkathā ca,**</span><br />
</p>
<p id="mnd11c33p4">
<span class="m-text m-primary">**Ye cāpi dhammā samaṇena vuttā.**</span><br />
</p>
<p id="mnd11c34p1">
<span class="m-text m-primary">**Chando nu lokasmiṁ kutonidāno**ti.</span><br />
</p>
<p id="mnd11c34p2">
<span class="m-text m-primary">Chando kutonidāno kutojāto kutosañjāto kutonibbatto kutoabhinibbatto kutopātubhūto, kiṁnidāno kiṁsamudayo kiṁjātiko kiṁpabhavoti chandassa mūlaṁ pucchati …pe…</span><br />
</p>
<p id="mnd11c34p3">
<span class="m-text m-primary">samudayaṁ pucchati papucchati yācati ajjhesati pasādetīti—</span><br />
</p>
<p id="mnd11c34p4">
<span class="m-text m-primary">chando nu lokasmiṁ kutonidāno.</span><br />
</p>
<p id="mnd11c35p1">
<span class="m-text m-primary">**Vinicchayā cāpi kutopahūtā**ti.</span><br />
</p>
<p id="mnd11c35p2">
<span class="m-text m-primary">Vinicchayā kutopahūtā kutojātā kutosañjātā kutonibbattā kutoabhinibbattā kutopātubhūtā, kiṁnidānā kiṁsamudayā kiṁjātikā kiṁpabhavāti vinicchayānaṁ mūlaṁ pucchati …pe…</span><br />
</p>
<p id="mnd11c35p3">
<span class="m-text m-primary">samudayaṁ pucchati papucchati yācati ajjhesati pasādetīti—</span><br />
</p>
<p id="mnd11c35p4">
<span class="m-text m-primary">vinicchayā cāpi kutopahūtā.</span><br />
</p>
<p id="mnd11c36p1">
<span class="m-text m-primary">**Kodho mosavajjañca kathaṅkathā cā**ti.</span><br />
</p>
<p id="mnd11c36p2">
<span class="m-text m-primary">**Kodho**ti yo evarūpo cittassa āghāto paṭighāto, paṭighaṁ paṭivirodho, kopo pakopo sampakopo, doso padoso sampadoso, cittassa byāpatti manopadoso, kodho kujjhanā kujjhitattaṁ, doso dussanā dussitattaṁ, byāpatti byāpajjanā byāpajjitattaṁ, virodho paṭivirodho, caṇḍikkaṁ asuropo anattamanatā cittassa.</span><br />
</p>
<p id="mnd11c36p3">
<span class="m-text m-primary">**Mosavajjaṁ** vuccati musāvādo.</span><br />
</p>
<p id="mnd11c36p4">
<span class="m-text m-primary">**Kathaṅkathā** vuccati vicikicchāti—</span><br />
</p>
<p id="mnd11c36p5">
<span class="m-text m-primary">kodho mosavajjañca kathaṅkathā ca.</span><br />
</p>
<p id="mnd11c37p1">
<span class="m-text m-primary">**Ye cāpi dhammā samaṇena vuttā**ti.</span><br />
</p>
<p id="mnd11c37p2">
<span class="m-text m-primary">**Ye cāpī**ti ye kodhena ca mosavajjena ca kathaṅkathāya ca sahagatā sahajātā saṁsaṭṭhā sampayuttā, ekuppādā ekanirodhā ekavatthukā ekārammaṇā—</span><br />
</p>
<p id="mnd11c37p3">
<span class="m-text m-primary">ime vuccanti ye cāpi dhammā.</span><br />
</p>
<p id="mnd11c37p4">
<span class="m-text m-primary">Atha vā ye te kilesā aññajātikā aññavihitakā—</span><br />
</p>
<p id="mnd11c37p5">
<span class="m-text m-primary">ime vuccanti ye cāpi dhammā.</span><br />
</p>
<p id="mnd11c37p6">
<span class="m-text m-primary">**Samaṇena vuttā**ti samaṇena samitapāpena brāhmaṇena bāhitapāpadhammena bhikkhunā bhinnakilesamūlena sabbākusalamūlabandhanā pamuttena vuttā pavuttā ācikkhitā desitā paññapitā paṭṭhapitā vivaṭā vibhattā uttānīkatā pakāsitāti—</span><br />
</p>
<p id="mnd11c37p7">
<span class="m-text m-primary">ye cāpi dhammā samaṇena vuttā.</span><br />
</p>
<p id="mnd11c38p1">
<span class="m-text m-primary">Tenāha so nimmito—</span><br />
</p>
<p id="mnd11c39p1">
<span class="m-text m-primary">“Chando nu lokasmiṁ kutonidāno,</span><br />
</p>
<p id="mnd11c39p2">
<span class="m-text m-primary">Vinicchayā cāpi kutopahūtā;</span><br />
</p>
<p id="mnd11c39p3">
<span class="m-text m-primary">Kodho mosavajjañca kathaṅkathā ca,</span><br />
</p>
<p id="mnd11c39p4">
<span class="m-text m-primary">Ye cāpi dhammā samaṇena vuttā”ti.</span><br />
</p>
<p id="mnd11c40p1">
<span class="m-text m-primary">**Sātaṁ asātanti yamāhu loke,**</span><br />
</p>
<p id="mnd11c40p2">
<span class="m-text m-primary">**Tamūpanissāya pahoti chando;**</span><br />
</p>
<p id="mnd11c40p3">
<span class="m-text m-primary">**Rūpesu disvā vibhavaṁ bhavañca,**</span><br />
</p>
<p id="mnd11c40p4">
<span class="m-text m-primary">**Vinicchayaṁ kubbati jantu loke.**</span><br />
</p>
<p id="mnd11c41p1">
<span class="m-text m-primary">**Sātaṁ asātanti yamāhu loke**ti.</span><br />
</p>
<p id="mnd11c41p2">
<span class="m-text m-primary">**Sātan**ti sukhā ca vedanā, iṭṭhañca vatthu.</span><br />
</p>
<p id="mnd11c41p3">
<span class="m-text m-primary">**Asātan**ti dukkhā ca vedanā, aniṭṭhañca vatthu.</span><br />
</p>
<p id="mnd11c41p4">
<span class="m-text m-primary">**Yamāhu loke**ti yaṁ āhaṁsu yaṁ kathenti yaṁ bhaṇanti yaṁ dīpenti yaṁ voharantīti—</span><br />
</p>
<p id="mnd11c41p5">
<span class="m-text m-primary">sātaṁ asātanti yamāhu loke.</span><br />
</p>
<p id="mnd11c42p1">
<span class="m-text m-primary">**Tamūpanissāya pahoti chando**ti.</span><br />
</p>
<p id="mnd11c42p2">
<span class="m-text m-primary">Sātāsātaṁ nissāya, sukhadukkhaṁ nissāya, somanassadomanassaṁ nissāya, iṭṭhāniṭṭhaṁ nissāya, anunayapaṭighaṁ nissāya chando pahoti pabhavati jāyati sañjāyati nibbattati abhinibbattatīti—</span><br />
</p>
<p id="mnd11c42p3">
<span class="m-text m-primary">tamūpanissāya pahoti chando.</span><br />
</p>
<p id="mnd11c43p1">
<span class="m-text m-primary">**Rūpesu disvā vibhavaṁ bhavañcā**ti.</span><br />
</p>
<p id="mnd11c43p2">
<span class="m-text m-primary">**Rūpesū**ti cattāro ca mahābhūtā catunnañca mahābhūtānaṁ upādāya rūpaṁ.</span><br />
</p>
<p id="mnd11c43p3">
<span class="m-text m-primary">Katamo rūpānaṁ bhavo?</span><br />
</p>
<p id="mnd11c43p4">
<span class="m-text m-primary">Yo rūpānaṁ bhavo jāti sañjāti nibbatti abhinibbatti pātubhāvo—</span><br />
</p>
<p id="mnd11c43p5">
<span class="m-text m-primary">ayaṁ rūpānaṁ bhavo.</span><br />
</p>
<p id="mnd11c43p6">
<span class="m-text m-primary">Katamo rūpānaṁ vibhavo?</span><br />
</p>
<p id="mnd11c43p7">
<span class="m-text m-primary">Yo rūpānaṁ khayo vayo bhedo paribhedo aniccatā antaradhānaṁ—</span><br />
</p>
<p id="mnd11c43p8">
<span class="m-text m-primary">ayaṁ rūpānaṁ vibhavo.</span><br />
</p>
<p id="mnd11c43p9">
<span class="m-text m-primary">**Rūpesu disvā vibhavaṁ bhavañcā**ti rūpesu bhavañca vibhavañca disvā passitvā tulayitvā tīrayitvā vibhāvayitvā vibhūtaṁ katvāti—</span><br />
</p>
<p id="mnd11c43p10">
<span class="m-text m-primary">rūpesu disvā vibhavaṁ bhavañca.</span><br />
</p>
<p id="mnd11c44p1">
<span class="m-text m-primary">**Vinicchayaṁ kubbati jantu loke**ti.</span><br />
</p>
<p id="mnd11c44p2">
<span class="m-text m-primary">**Vinicchayā**ti dve vinicchayā—</span><br />
</p>
<p id="mnd11c44p3">
<span class="m-text m-primary">taṇhāvinicchayo ca, diṭṭhivinicchayo ca.</span><br />
</p>
<p id="mnd11c44p4">
<span class="m-text m-primary">Kathaṁ taṇhāvinicchayaṁ karoti?</span><br />
</p>
<p id="mnd11c44p5">
<span class="m-text m-primary">Idhekaccassa anuppannā ceva bhogā na uppajjanti, uppannā ca bhogā parikkhayaṁ gacchanti.</span><br />
</p>
<p id="mnd11c44p6">
<span class="m-text m-primary">Tassa evaṁ hoti—</span><br />
</p>
<p id="mnd11c44p7">
<span class="m-text m-primary">“kena nu kho me upāyena anuppannā ceva bhogā na uppajjanti, uppannā ca bhogā parikkhayaṁ gacchantī”ti.</span><br />
</p>
<p id="mnd11c44p8">
<span class="m-text m-primary">Tassa pana evaṁ hoti “surāmerayamajjappamādaṭṭhānānuyogaṁ anuyuttassa me anuppannā ceva bhogā na uppajjanti, uppannā ca bhogā parikkhayaṁ gacchanti;</span><br />
</p>
<p id="mnd11c44p9">
<span class="m-text m-primary">vikālavisikhācariyānuyogaṁ anuyuttassa me anuppannā ceva bhogā na uppajjanti, uppannā ca bhogā parikkhayaṁ gacchanti;</span><br />
</p>
<p id="mnd11c44p10">
<span class="m-text m-primary">samajjābhicaraṇaṁ anuyuttassa me …</span><br />
</p>
<p id="mnd11c44p11">
<span class="m-text m-primary">jutappamādaṭṭhānānuyogaṁ anuyuttassa me …</span><br />
</p>
<p id="mnd11c44p12">
<span class="m-text m-primary">pāpamittānuyogaṁ anuyuttassa me anuppannā ceva bhogā na uppajjanti, uppannā ca bhogā parikkhayaṁ gacchanti;</span><br />
</p>
<p id="mnd11c44p13">
<span class="m-text m-primary">ālasyānuyogaṁ anuyuttassa me anuppannā ceva bhogā na uppajjanti, uppannā ca bhogā parikkhayaṁ gacchantī”ti evaṁ ñāṇaṁ katvā cha bhogānaṁ apāyamukhāni na sevati, cha bhogānaṁ āyamukhāni sevati.</span><br />
</p>
<p id="mnd11c44p14">
<span class="m-text m-primary">Evampi taṇhāvinicchayaṁ karoti.</span><br />
</p>
<p id="mnd11c45p1">
<span class="m-text m-primary">Atha vā kasiyā vā vaṇijjāya vā gorakkhena vā issatthena vā rājaporisena vā sippaññatarena vā paṭipajjati.</span><br />
</p>
<p id="mnd11c45p2">
<span class="m-text m-primary">Evampi taṇhāvinicchayaṁ karoti.</span><br />
</p>
<p id="mnd11c45p3">
<span class="m-text m-primary">Kathaṁ diṭṭhivinicchayaṁ karoti?</span><br />
</p>
<p id="mnd11c45p4">
<span class="m-text m-primary">Cakkhusmiṁ uppanne jānāti—</span><br />
</p>
<p id="mnd11c45p5">
<span class="m-text m-primary">“attā me uppanno”ti, cakkhusmiṁ antarahite jānāti—</span><br />
</p>
<p id="mnd11c45p6">
<span class="m-text m-primary">“attā me antarahito vigato me attā”ti.</span><br />
</p>
<p id="mnd11c45p7">
<span class="m-text m-primary">Evampi diṭṭhivinicchayaṁ karoti.</span><br />
</p>
<p id="mnd11c45p8">
<span class="m-text m-primary">Sotasmiṁ …</span><br />
</p>
<p id="mnd11c45p9">
<span class="m-text m-primary">ghānasmiṁ …</span><br />
</p>
<p id="mnd11c45p10">
<span class="m-text m-primary">jivhāya …</span><br />
</p>
<p id="mnd11c45p11">
<span class="m-text m-primary">kāyasmiṁ …</span><br />
</p>
<p id="mnd11c45p12">
<span class="m-text m-primary">rūpasmiṁ …</span><br />
</p>
<p id="mnd11c45p13">
<span class="m-text m-primary">saddasmiṁ …</span><br />
</p>
<p id="mnd11c45p14">
<span class="m-text m-primary">gandhasmiṁ …</span><br />
</p>
<p id="mnd11c45p15">
<span class="m-text m-primary">rasasmiṁ …</span><br />
</p>
<p id="mnd11c45p16">
<span class="m-text m-primary">phoṭṭhabbasmiṁ uppanne jānāti—</span><br />
</p>
<p id="mnd11c45p17">
<span class="m-text m-primary">“attā me uppanno”ti, phoṭṭhabbasmiṁ antarahite jānāti—</span><br />
</p>
<p id="mnd11c45p18">
<span class="m-text m-primary">“attā me antarahito vigato me attā”ti.</span><br />
</p>
<p id="mnd11c45p19">
<span class="m-text m-primary">Evampi diṭṭhivinicchayaṁ karoti janeti sañjaneti nibbatteti abhinibbatteti.</span><br />
</p>
<p id="mnd11c45p20">
<span class="m-text m-primary">**Jantū**ti satto naro mānavo …pe… manujo.</span><br />
</p>
<p id="mnd11c45p21">
<span class="m-text m-primary">**Loke**ti apāyaloke …pe… āyatanaloketi—</span><br />
</p>
<p id="mnd11c45p22">
<span class="m-text m-primary">vinicchayaṁ kubbati jantu loke.</span><br />
</p>
<p id="mnd11c46p1">
<span class="m-text m-primary">Tenāha bhagavā—</span><br />
</p>
<p id="mnd11c47p1">
<span class="m-text m-primary">“Sātaṁ asātanti yamāhu loke,</span><br />
</p>
<p id="mnd11c47p2">
<span class="m-text m-primary">Tamūpanissāya pahoti chando;</span><br />
</p>
<p id="mnd11c47p3">
<span class="m-text m-primary">Rūpesu disvā vibhavaṁ bhavañca,</span><br />
</p>
<p id="mnd11c47p4">
<span class="m-text m-primary">Vinicchayaṁ kubbati jantu loke”ti.</span><br />
</p>
<p id="mnd11c48p1">
<span class="m-text m-primary">**Kodho mosavajjañca kathaṅkathā ca,**</span><br />
</p>
<p id="mnd11c48p2">
<span class="m-text m-primary">**Etepi dhammā dvayameva sante;**</span><br />
</p>
<p id="mnd11c48p3">
<span class="m-text m-primary">**Kathaṅkathī ñāṇapathāya sikkhe,**</span><br />
</p>
<p id="mnd11c48p4">
<span class="m-text m-primary">**Ñatvā pavuttā samaṇena dhammā.**</span><br />
</p>
<p id="mnd11c49p1">
<span class="m-text m-primary">**Kodho mosavajjañca kathaṅkathā cā**ti.</span><br />
</p>
<p id="mnd11c49p2">
<span class="m-text m-primary">**Kodho**ti yo evarūpo cittassa āghāto paṭighāto …pe…</span><br />
</p>
<p id="mnd11c49p3">
<span class="m-text m-primary">**mosavajjaṁ** vuccati musāvādo.</span><br />
</p>
<p id="mnd11c49p4">
<span class="m-text m-primary">**Kathaṅkathā** vuccati vicikicchā.</span><br />
</p>
<p id="mnd11c49p5">
<span class="m-text m-primary">Iṭṭhaṁ vatthuṁ nissāyapi kodho jāyati, aniṭṭhaṁ vatthuṁ nissāyapi kodho jāyati.</span><br />
</p>
<p id="mnd11c49p6">
<span class="m-text m-primary">Iṭṭhaṁ vatthuṁ nissāyapi musāvādo uppajjati, aniṭṭhaṁ vatthuṁ nissāyapi musāvādo uppajjati.</span><br />
</p>
<p id="mnd11c49p7">
<span class="m-text m-primary">Iṭṭhaṁ vatthuṁ nissāyapi kathaṅkathā uppajjati, aniṭṭhaṁ vatthuṁ nissāyapi kathaṅkathā uppajjati.</span><br />
</p>
<p id="mnd11c50p1">
<span class="m-text m-primary">Kathaṁ aniṭṭhaṁ vatthuṁ nissāya kodho jāyati?</span><br />
</p>
<p id="mnd11c50p2">
<span class="m-text m-primary">Pakatiyā aniṭṭhaṁ vatthuṁ nissāya kodho jāyati.</span><br />
</p>
<p id="mnd11c50p3">
<span class="m-text m-primary">Anatthaṁ me acarīti kodho jāyati,</span><br />
</p>
<p id="mnd11c50p4">
<span class="m-text m-primary">anatthaṁ me caratīti kodho jāyati,</span><br />
</p>
<p id="mnd11c50p5">
<span class="m-text m-primary">anatthaṁ me carissatīti kodho jāyati;</span><br />
</p>
<p id="mnd11c50p6">
<span class="m-text m-primary">piyassa me manāpassa anatthaṁ acari …</span><br />
</p>
<p id="mnd11c50p7">
<span class="m-text m-primary">anatthaṁ carati …</span><br />
</p>
<p id="mnd11c50p8">
<span class="m-text m-primary">anatthaṁ carissatīti kodho jāyati;</span><br />
</p>
<p id="mnd11c50p9">
<span class="m-text m-primary">appiyassa me amanāpassa atthaṁ acari …</span><br />
</p>
<p id="mnd11c50p10">
<span class="m-text m-primary">atthaṁ carati …</span><br />
</p>
<p id="mnd11c50p11">
<span class="m-text m-primary">atthaṁ carissatīti kodho jāyati.</span><br />
</p>
<p id="mnd11c50p12">
<span class="m-text m-primary">Evaṁ aniṭṭhaṁ vatthuṁ nissāya kodho jāyati.</span><br />
</p>
<p id="mnd11c51p1">
<span class="m-text m-primary">Kathaṁ iṭṭhaṁ vatthuṁ nissāya kodho jāyati?</span><br />
</p>
<p id="mnd11c51p2">
<span class="m-text m-primary">Iṭṭhaṁ vatthuṁ acchedasaṅkinopi kodho jāyati,</span><br />
</p>
<p id="mnd11c51p3">
<span class="m-text m-primary">acchijjantepi kodho jāyati,</span><br />
</p>
<p id="mnd11c51p4">
<span class="m-text m-primary">acchinnepi kodho jāyati.</span><br />
</p>
<p id="mnd11c51p5">
<span class="m-text m-primary">Iṭṭhaṁ vatthuṁ vipariṇāmasaṅkinopi kodho jāyati,</span><br />
</p>
<p id="mnd11c51p6">
<span class="m-text m-primary">vipariṇāmantepi kodho jāyati,</span><br />
</p>
<p id="mnd11c51p7">
<span class="m-text m-primary">vipariṇatepi kodho jāyati.</span><br />
</p>
<p id="mnd11c51p8">
<span class="m-text m-primary">Evaṁ iṭṭhaṁ vatthuṁ nissāya kodho jāyati.</span><br />
</p>
<p id="mnd11c52p1">
<span class="m-text m-primary">Kathaṁ aniṭṭhaṁ vatthuṁ nissāya musāvādo uppajjati?</span><br />
</p>
<p id="mnd11c52p2">
<span class="m-text m-primary">Idhekacco andubandhanena vā baddho;</span><br />
</p>
<p id="mnd11c52p3">
<span class="m-text m-primary">tassa bandhanassa mokkhatthāya sampajānamusā bhāsati …</span><br />
</p>
<p id="mnd11c52p4">
<span class="m-text m-primary">rajjubandhanena vā baddho …</span><br />
</p>
<p id="mnd11c52p5">
<span class="m-text m-primary">saṅkhalikabandhanena vā baddho …</span><br />
</p>
<p id="mnd11c52p6">
<span class="m-text m-primary">vettabandhanena vā baddho …</span><br />
</p>
<p id="mnd11c52p7">
<span class="m-text m-primary">latābandhanena vā baddho …</span><br />
</p>
<p id="mnd11c52p8">
<span class="m-text m-primary">pakkhepabandhanena vā baddho …</span><br />
</p>
<p id="mnd11c52p9">
<span class="m-text m-primary">parikkhepabandhanena vā baddho …</span><br />
</p>
<p id="mnd11c52p10">
<span class="m-text m-primary">gāmanigamanagararaṭṭhabandhanena vā baddho …</span><br />
</p>
<p id="mnd11c52p11">
<span class="m-text m-primary">janapadabandhanena vā baddho;</span><br />
</p>
<p id="mnd11c52p12">
<span class="m-text m-primary">tassa bandhanassa mokkhatthāya sampajānamusā bhāsati.</span><br />
</p>
<p id="mnd11c52p13">
<span class="m-text m-primary">Evaṁ aniṭṭhaṁ vatthuṁ nissāya musāvādo uppajjatīti.</span><br />
</p>
<p id="mnd11c53p1">
<span class="m-text m-primary">Kathaṁ iṭṭhaṁ vatthuṁ nissāya musāvādo uppajjati?</span><br />
</p>
<p id="mnd11c53p2">
<span class="m-text m-primary">Idhekacco manāpikānaṁ rūpānaṁ hetu sampajānamusā bhāsati …</span><br />
</p>
<p id="mnd11c53p3">
<span class="m-text m-primary">manāpikānaṁ saddānaṁ …</span><br />
</p>
<p id="mnd11c53p4">
<span class="m-text m-primary">gandhānaṁ …</span><br />
</p>
<p id="mnd11c53p5">
<span class="m-text m-primary">rasānaṁ …</span><br />
</p>
<p id="mnd11c53p6">
<span class="m-text m-primary">phoṭṭhabbānaṁ hetu …</span><br />
</p>
<p id="mnd11c53p7">
<span class="m-text m-primary">cīvarahetu …</span><br />
</p>
<p id="mnd11c53p8">
<span class="m-text m-primary">piṇḍapātahetu …</span><br />
</p>
<p id="mnd11c53p9">
<span class="m-text m-primary">senāsanahetu …</span><br />
</p>
<p id="mnd11c53p10">
<span class="m-text m-primary">gilānapaccayabhesajjaparikkhārahetu sampajānamusā bhāsati.</span><br />
</p>
<p id="mnd11c53p11">
<span class="m-text m-primary">Evaṁ iṭṭhaṁ vatthuṁ nissāya musāvādo uppajjati.</span><br />
</p>
<p id="mnd11c54p1">
<span class="m-text m-primary">Kathaṁ aniṭṭhaṁ vatthuṁ nissāya kathaṅkathā uppajjati?</span><br />
</p>
<p id="mnd11c54p2">
<span class="m-text m-primary">“Muccissāmi nu kho cakkhurogato, na nu kho muccissāmi cakkhurogato.</span><br />
</p>
<p id="mnd11c54p3">
<span class="m-text m-primary">Muccissāmi nu kho sotarogato …</span><br />
</p>
<p id="mnd11c54p4">
<span class="m-text m-primary">ghānarogato …</span><br />
</p>
<p id="mnd11c54p5">
<span class="m-text m-primary">jivhārogato …</span><br />
</p>
<p id="mnd11c54p6">
<span class="m-text m-primary">kāyarogato …</span><br />
</p>
<p id="mnd11c54p7">
<span class="m-text m-primary">sīsarogato …</span><br />
</p>
<p id="mnd11c54p8">
<span class="m-text m-primary">kaṇṇarogato …</span><br />
</p>
<p id="mnd11c54p9">
<span class="m-text m-primary">mukharogato …</span><br />
</p>
<p id="mnd11c54p10">
<span class="m-text m-primary">muccissāmi nu kho dantarogato, na nu kho muccissāmi dantarogato”ti.</span><br />
</p>
<p id="mnd11c54p11">
<span class="m-text m-primary">Evaṁ aniṭṭhaṁ vatthuṁ nissāya kathaṅkathā uppajjati.</span><br />
</p>
<p id="mnd11c55p1">
<span class="m-text m-primary">Kathaṁ iṭṭhaṁ vatthuṁ nissāya kathaṅkathā uppajjati?</span><br />
</p>
<p id="mnd11c55p2">
<span class="m-text m-primary">“Labhissāmi nu kho manāpike rūpe, na nu kho labhissāmi manāpike rūpe.</span><br />
</p>
<p id="mnd11c55p3">
<span class="m-text m-primary">Labhissāmi nu kho manāpike sadde …</span><br />
</p>
<p id="mnd11c55p4">
<span class="m-text m-primary">gandhe …</span><br />
</p>
<p id="mnd11c55p5">
<span class="m-text m-primary">rase …</span><br />
</p>
<p id="mnd11c55p6">
<span class="m-text m-primary">phoṭṭhabbe …</span><br />
</p>
<p id="mnd11c55p7">
<span class="m-text m-primary">kulaṁ …</span><br />
</p>
<p id="mnd11c55p8">
<span class="m-text m-primary">gaṇaṁ …</span><br />
</p>
<p id="mnd11c55p9">
<span class="m-text m-primary">āvāsaṁ …</span><br />
</p>
<p id="mnd11c55p10">
<span class="m-text m-primary">lābhaṁ …</span><br />
</p>
<p id="mnd11c55p11">
<span class="m-text m-primary">yasaṁ …</span><br />
</p>
<p id="mnd11c55p12">
<span class="m-text m-primary">pasaṁsaṁ …</span><br />
</p>
<p id="mnd11c55p13">
<span class="m-text m-primary">sukhaṁ …</span><br />
</p>
<p id="mnd11c55p14">
<span class="m-text m-primary">cīvaraṁ …</span><br />
</p>
<p id="mnd11c55p15">
<span class="m-text m-primary">piṇḍapātaṁ …</span><br />
</p>
<p id="mnd11c55p16">
<span class="m-text m-primary">senāsanaṁ …</span><br />
</p>
<p id="mnd11c55p17">
<span class="m-text m-primary">gilānapaccayabhesajjaparikkhāran”ti.</span><br />
</p>
<p id="mnd11c55p18">
<span class="m-text m-primary">Evaṁ iṭṭhaṁ vatthuṁ nissāya kathaṅkathā uppajjatīti—</span><br />
</p>
<p id="mnd11c55p19">
<span class="m-text m-primary">kodho mosavajjañca kathaṅkathā ca.</span><br />
</p>
<p id="mnd11c56p1">
<span class="m-text m-primary">**Etepi dhammā dvayameva sante**ti.</span><br />
</p>
<p id="mnd11c56p2">
<span class="m-text m-primary">Sātāsāte sante, sukhadukkhe sante, somanassadomanasse sante, iṭṭhāniṭṭhe sante, anunayapaṭighe sante saṁvijjamāne atthi upalabbhamāneti—</span><br />
</p>
<p id="mnd11c56p3">
<span class="m-text m-primary">etepi dhammā dvayameva sante.</span><br />
</p>
<p id="mnd11c57p1">
<span class="m-text m-primary">**Kathaṅkathī ñāṇapathāya sikkhe**ti.</span><br />
</p>
<p id="mnd11c57p2">
<span class="m-text m-primary">Ñāṇampi ñāṇapatho, ñāṇassa ārammaṇampi ñāṇapatho, ñāṇasahabhunopi dhammā ñāṇapatho.</span><br />
</p>
<p id="mnd11c57p3">
<span class="m-text m-primary">Yathā ariyamaggo ariyapatho, devamaggo devapatho, brahmamaggo brahmapatho;</span><br />
</p>
<p id="mnd11c57p4">
<span class="m-text m-primary">evamevaṁ ñāṇampi ñāṇapatho, ñāṇassa ārammaṇampi ñāṇapatho, ñāṇasahabhunopi dhammā ñāṇapatho.</span><br />
</p>
<p id="mnd11c58p1">
<span class="m-text m-primary">**Sikkhe**ti tisso sikkhā—</span><br />
</p>
<p id="mnd11c58p2">
<span class="m-text m-primary">adhisīlasikkhā, adhicittasikkhā, adhipaññāsikkhā.</span><br />
</p>
<p id="mnd11c58p3">
<span class="m-text m-primary">Katamā adhisīlasikkhā?</span><br />
</p>
<p id="mnd11c58p4">
<span class="m-text m-primary">Idha bhikkhu sīlavā hoti, pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī, samādāya sikkhati sikkhāpadesu,</span><br />
</p>
<p id="mnd11c58p5">
<span class="m-text m-primary">khuddako sīlakkhandho …</span><br />
</p>
<p id="mnd11c58p6">
<span class="m-text m-primary">mahanto sīlakkhandho …</span><br />
</p>
<p id="mnd11c58p7">
<span class="m-text m-primary">sīlaṁ patiṭṭhā ādi caraṇaṁ saṁyamo saṁvaro mukhaṁ pamukhaṁ kusalānaṁ dhammānaṁ samāpattiyā—</span><br />
</p>
<p id="mnd11c58p8">
<span class="m-text m-primary">ayaṁ adhisīlasikkhā.</span><br />
</p>
<p id="mnd11c58p9">
<span class="m-text m-primary">Katamā adhicittasikkhā?</span><br />
</p>
<p id="mnd11c58p10">
<span class="m-text m-primary">Idha bhikkhu vivicceva kāmehi …pe…</span><br />
</p>
<p id="mnd11c58p11">
<span class="m-text m-primary">catutthaṁ jhānaṁ upasampajja viharati—</span><br />
</p>
<p id="mnd11c58p12">
<span class="m-text m-primary">ayaṁ adhicittasikkhā.</span><br />
</p>
<p id="mnd11c58p13">
<span class="m-text m-primary">Katamā adhipaññāsikkhā?</span><br />
</p>
<p id="mnd11c58p14">
<span class="m-text m-primary">Idha bhikkhu paññavā hoti, udayatthagāminiyā paññāya samannāgato ariyāya nibbedhikāya sammādukkhakkhayagāminiyā.</span><br />
</p>
<p id="mnd11c58p15">
<span class="m-text m-primary">So “idaṁ dukkhan”ti yathābhūtaṁ pajānāti …pe… “ayaṁ dukkhanirodhagāminī paṭipadā”ti yathābhūtaṁ pajānāti,</span><br />
</p>
<p id="mnd11c58p16">
<span class="m-text m-primary">“ime āsavā”ti yathābhūtaṁ pajānāti …pe… “ayaṁ āsavanirodhagāminī paṭipadā”ti yathābhūtaṁ pajānāti—</span><br />
</p>
<p id="mnd11c58p17">
<span class="m-text m-primary">ayaṁ adhipaññāsikkhā.</span><br />
</p>
<p id="mnd11c59p1">
<span class="m-text m-primary">**Kathaṅkathī ñāṇapathāya sikkhe**ti.</span><br />
</p>
<p id="mnd11c59p2">
<span class="m-text m-primary">Kathaṅkathī puggalo sakaṅkho savilekho sadveḷhako savicikiccho, ñāṇādhigamāya ñāṇaphusanāya ñāṇasacchikiriyāya adhisīlampi sikkheyya, adhicittampi sikkheyya, adhipaññampi sikkheyya;</span><br />
</p>
<p id="mnd11c59p3">
<span class="m-text m-primary">imā tisso sikkhāyo āvajjanto sikkheyya,</span><br />
</p>
<p id="mnd11c59p4">
<span class="m-text m-primary">jānanto sikkheyya,</span><br />
</p>
<p id="mnd11c59p5">
<span class="m-text m-primary">passanto sikkheyya,</span><br />
</p>
<p id="mnd11c59p6">
<span class="m-text m-primary">paccavekkhanto sikkheyya,</span><br />
</p>
<p id="mnd11c59p7">
<span class="m-text m-primary">cittaṁ adhiṭṭhahanto sikkheyya,</span><br />
</p>
<p id="mnd11c59p8">
<span class="m-text m-primary">saddhāya adhimuccanto sikkheyya,</span><br />
</p>
<p id="mnd11c59p9">
<span class="m-text m-primary">vīriyaṁ paggaṇhanto sikkheyya,</span><br />
</p>
<p id="mnd11c59p10">
<span class="m-text m-primary">satiṁ upaṭṭhahanto sikkheyya,</span><br />
</p>
<p id="mnd11c59p11">
<span class="m-text m-primary">cittaṁ samādahanto sikkheyya,</span><br />
</p>
<p id="mnd11c59p12">
<span class="m-text m-primary">paññāya pajānanto sikkheyya,</span><br />
</p>
<p id="mnd11c59p13">
<span class="m-text m-primary">abhiññeyyaṁ abhijānanto sikkheyya,</span><br />
</p>
<p id="mnd11c59p14">
<span class="m-text m-primary">pariññeyyaṁ parijānanto sikkheyya,</span><br />
</p>
<p id="mnd11c59p15">
<span class="m-text m-primary">pahātabbaṁ pajahanto sikkheyya,</span><br />
</p>
<p id="mnd11c59p16">
<span class="m-text m-primary">bhāvetabbaṁ bhāvento sikkheyya,</span><br />
</p>
<p id="mnd11c59p17">
<span class="m-text m-primary">sacchikātabbaṁ sacchikaronto sikkheyya ācareyya samācareyya samādāya vatteyyāti—</span><br />
</p>
<p id="mnd11c59p18">
<span class="m-text m-primary">kathaṅkathī ñāṇapathāya sikkhe.</span><br />
</p>
<p id="mnd11c60p1">
<span class="m-text m-primary">**Ñatvā pavuttā samaṇena dhammā**ti.</span><br />
</p>
<p id="mnd11c60p2">
<span class="m-text m-primary">**Ñatvā**ti ñatvā jānitvā tulayitvā tīrayitvā vibhāvayitvā vibhūtaṁ katvā vuttā pavuttā ācikkhitā desitā paññapitā paṭṭhapitā vivaṭā vibhattā uttānīkatā pakāsitā.</span><br />
</p>
<p id="mnd11c60p3">
<span class="m-text m-primary">“Sabbe saṅkhārā aniccā”ti ñatvā jānitvā tulayitvā tīrayitvā vibhāvayitvā vibhūtaṁ katvā vuttā pavuttā ācikkhitā desitā paññapitā paṭṭhapitā vivaṭā vibhattā uttānīkatā pakāsitā,</span><br />
</p>
<p id="mnd11c60p4">
<span class="m-text m-primary">“sabbe saṅkhārā dukkhā”ti …</span><br />
</p>
<p id="mnd11c60p5">
<span class="m-text m-primary">“sabbe dhammā anattā”ti …</span><br />
</p>
<p id="mnd11c60p6">
<span class="m-text m-primary">“avijjāpaccayā saṅkhārā”ti …pe…</span><br />
</p>
<p id="mnd11c60p7">
<span class="m-text m-primary">“jātipaccayā jarāmaraṇan”ti …</span><br />
</p>
<p id="mnd11c60p8">
<span class="m-text m-primary">“avijjānirodhā saṅkhāranirodho”ti …pe…</span><br />
</p>
<p id="mnd11c60p9">
<span class="m-text m-primary">“jātinirodhā jarāmaraṇanirodho”ti …</span><br />
</p>
<p id="mnd11c60p10">
<span class="m-text m-primary">“idaṁ dukkhan”ti …pe…</span><br />
</p>
<p id="mnd11c60p11">
<span class="m-text m-primary">“ayaṁ dukkhanirodhagāminī paṭipadā”ti …</span><br />
</p>
<p id="mnd11c60p12">
<span class="m-text m-primary">“ime āsavā”ti …pe…</span><br />
</p>
<p id="mnd11c60p13">
<span class="m-text m-primary">“ayaṁ āsavanirodhagāminī paṭipadā”ti …</span><br />
</p>
<p id="mnd11c60p14">
<span class="m-text m-primary">“ime dhammā abhiññeyyā”ti …</span><br />
</p>
<p id="mnd11c60p15">
<span class="m-text m-primary">“ime dhammā pariññeyyā”ti …</span><br />
</p>
<p id="mnd11c60p16">
<span class="m-text m-primary">“ime dhammā pahātabbā”ti …</span><br />
</p>
<p id="mnd11c60p17">
<span class="m-text m-primary">“ime dhammā bhāvetabbā”ti …</span><br />
</p>
<p id="mnd11c60p18">
<span class="m-text m-primary">“ime dhammā sacchikātabbā”ti …</span><br />
</p>
<p id="mnd11c60p19">
<span class="m-text m-primary">channaṁ phassāyatanānaṁ samudayañca atthaṅgamañca assādañca ādīnavañca nissaraṇañca …</span><br />
</p>
<p id="mnd11c60p20">
<span class="m-text m-primary">pañcannaṁ upādānakkhandhānaṁ …</span><br />
</p>
<p id="mnd11c60p21">
<span class="m-text m-primary">catunnaṁ mahābhūtānaṁ …</span><br />
</p>
<p id="mnd11c60p22">
<span class="m-text m-primary">“yaṁ kiñci samudayadhammaṁ sabbaṁ taṁ nirodhadhamman”ti ñatvā jānitvā tulayitvā tīrayitvā vibhāvayitvā vibhūtaṁ katvā vuttā pavuttā ācikkhitā desitā paññapitā paṭṭhapitā vivaṭā vibhattā uttānīkatā pakāsitā.</span><br />
</p>
<p id="mnd11c61p1">
<span class="m-text m-primary">Vuttañhetaṁ bhagavatā—</span><br />
</p>
<p id="mnd11c61p2">
<span class="m-text m-primary">“abhiññāyāhaṁ, bhikkhave, dhammaṁ desemi, no anabhiññāya.</span><br />
</p>
<p id="mnd11c61p3">
<span class="m-text m-primary">Sanidānāhaṁ, bhikkhave, dhammaṁ desemi, no anidānaṁ.</span><br />
</p>
<p id="mnd11c61p4">
<span class="m-text m-primary">Sappāṭihāriyāhaṁ, bhikkhave, dhammaṁ desemi, no appāṭihāriyaṁ.</span><br />
</p>
<p id="mnd11c61p5">
<span class="m-text m-primary">Tassa mayhaṁ, bhikkhave, abhiññāya dhammaṁ desayato, no anabhiññāya, sanidānaṁ dhammaṁ desayato, no anidānaṁ, sappāṭihāriyaṁ dhammaṁ desayato, no appāṭihāriyaṁ, karaṇīyo ovādo, karaṇīyā anusāsanī.</span><br />
</p>
<p id="mnd11c61p6">
<span class="m-text m-primary">Alañca pana, bhikkhave, vo tuṭṭhiyā alaṁ pāmojjāya alaṁ somanassāya sammāsambuddho bhagavā, svākkhāto dhammo, suppaṭipanno saṅghoti …pe….</span><br />
</p>
<p id="mnd11c61p7">
<span class="m-text m-primary">Imasmiñca pana veyyākaraṇasmiṁ bhaññamāne dasasahassī lokadhātu akampitthā”ti—</span><br />
</p>
<p id="mnd11c61p8">
<span class="m-text m-primary">ñatvā pavuttā samaṇena dhammā.</span><br />
</p>
<p id="mnd11c62p1">
<span class="m-text m-primary">Tenāha bhagavā—</span><br />
</p>
<p id="mnd11c63p1">
<span class="m-text m-primary">“Kodho mosavajjañca kathaṅkathā ca,</span><br />
</p>
<p id="mnd11c63p2">
<span class="m-text m-primary">Etepi dhammā dvayameva sante;</span><br />
</p>
<p id="mnd11c63p3">
<span class="m-text m-primary">Kathaṅkathī ñāṇapathāya sikkhe,</span><br />
</p>
<p id="mnd11c63p4">
<span class="m-text m-primary">Ñatvā pavuttā samaṇena dhammā”ti.</span><br />
</p>
<p id="mnd11c64p1">
<span class="m-text m-primary">**Sātaṁ asātañca kutonidānā,**</span><br />
</p>
<p id="mnd11c64p2">
<span class="m-text m-primary">**Kismiṁ asante na bhavanti hete;**</span><br />
</p>
<p id="mnd11c64p3">
<span class="m-text m-primary">**Vibhavaṁ bhavañcāpi yametamatthaṁ,**</span><br />
</p>
<p id="mnd11c64p4">
<span class="m-text m-primary">**Etaṁ me pabrūhi yatonidānaṁ.**</span><br />
</p>
<p id="mnd11c65p1">
<span class="m-text m-primary">**Sātaṁ asātañca kutonidānā**ti.</span><br />
</p>
<p id="mnd11c65p2">
<span class="m-text m-primary">Sātā asātā kutonidānā kutojātā kutosañjātā kutonibbattā kutoabhinibbattā kutopātubhūtā, kiṁnidānā kiṁsamudayā kiṁjātikā kiṁpabhavāti sātāsātānaṁ mūlaṁ pucchati …pe…</span><br />
</p>
<p id="mnd11c65p3">
<span class="m-text m-primary">samudayaṁ pucchati papucchati yācati ajjhesati pasādetīti—</span><br />
</p>
<p id="mnd11c65p4">
<span class="m-text m-primary">sātaṁ asātañca kutonidānā.</span><br />
</p>
<p id="mnd11c66p1">
<span class="m-text m-primary">**Kismiṁ asante na bhavanti hete**ti.</span><br />
</p>
<p id="mnd11c66p2">
<span class="m-text m-primary">Kismiṁ asante asaṁvijjamāne natthi anupalabbhamāne sātāsātā na bhavanti nappabhavanti na jāyanti na sañjāyanti na nibbattanti na abhinibbattantīti—</span><br />
</p>
<p id="mnd11c66p3">
<span class="m-text m-primary">kismiṁ asante na bhavanti hete.</span><br />
</p>
<p id="mnd11c67p1">
<span class="m-text m-primary">**Vibhavaṁ bhavañcāpi yametamatthan**ti.</span><br />
</p>
<p id="mnd11c67p2">
<span class="m-text m-primary">Katamo sātāsātānaṁ bhavo?</span><br />
</p>
<p id="mnd11c67p3">
<span class="m-text m-primary">Yo sātāsātānaṁ bhavo pabhavo jāti sañjāti nibbatti abhinibbatti pātubhāvo—</span><br />
</p>
<p id="mnd11c67p4">
<span class="m-text m-primary">ayaṁ sātāsātānaṁ bhavo.</span><br />
</p>
<p id="mnd11c67p5">
<span class="m-text m-primary">Katamo sātāsātānaṁ vibhavo?</span><br />
</p>
<p id="mnd11c67p6">
<span class="m-text m-primary">Yo sātāsātānaṁ khayo vayo bhedo paribhedo aniccatā antaradhānaṁ—</span><br />
</p>
<p id="mnd11c67p7">
<span class="m-text m-primary">ayaṁ sātāsātānaṁ vibhavo.</span><br />
</p>
<p id="mnd11c67p8">
<span class="m-text m-primary">**Yametamatthan**ti yaṁ paramatthanti—</span><br />
</p>
<p id="mnd11c67p9">
<span class="m-text m-primary">vibhavaṁ bhavañcāpi yametamatthaṁ.</span><br />
</p>
<p id="mnd11c68p1">
<span class="m-text m-primary">**Etaṁ me pabrūhi yatonidānan**ti.</span><br />
</p>
<p id="mnd11c68p2">
<span class="m-text m-primary">**Etan**ti yaṁ pucchāmi yaṁ yācāmi yaṁ ajjhesāmi yaṁ pasādemi.</span><br />
</p>
<p id="mnd11c68p3">
<span class="m-text m-primary">**Pabrūhī**ti brūhi vadehi ācikkha desehi paññapehi paṭṭhapehi vivara vibhaja uttānīkarohi pakāsehīti—</span><br />
</p>
<p id="mnd11c68p4">
<span class="m-text m-primary">etaṁ me pabrūhi.</span><br />
</p>
<p id="mnd11c68p5">
<span class="m-text m-primary">**Yatonidānan**ti yaṁnidānaṁ yaṁsamudayaṁ yaṁjātikaṁ yaṁpabhavanti—</span><br />
</p>
<p id="mnd11c68p6">
<span class="m-text m-primary">etaṁ me pabrūhi yatonidānaṁ.</span><br />
</p>
<p id="mnd11c69p1">
<span class="m-text m-primary">Tenāha so nimmito—</span><br />
</p>
<p id="mnd11c70p1">
<span class="m-text m-primary">“Sātaṁ asātañca kutonidānā,</span><br />
</p>
<p id="mnd11c70p2">
<span class="m-text m-primary">Kismiṁ asante na bhavanti hete;</span><br />
</p>
<p id="mnd11c70p3">
<span class="m-text m-primary">Vibhavaṁ bhavañcāpi yametamatthaṁ,</span><br />
</p>
<p id="mnd11c70p4">
<span class="m-text m-primary">Etaṁ me pabrūhi yatonidānan”ti.</span><br />
</p>
<p id="mnd11c71p1">
<span class="m-text m-primary">**Phassanidānaṁ sātaṁ asātaṁ,**</span><br />
</p>
<p id="mnd11c71p2">
<span class="m-text m-primary">**Phasse asante na bhavanti hete;**</span><br />
</p>
<p id="mnd11c71p3">
<span class="m-text m-primary">**Vibhavaṁ bhavañcāpi yametamatthaṁ,**</span><br />
</p>
<p id="mnd11c71p4">
<span class="m-text m-primary">**Etaṁ te pabrūmi itonidānaṁ.**</span><br />
</p>
<p id="mnd11c72p1">
<span class="m-text m-primary">**Phassanidānaṁ sātaṁ asātan**ti.</span><br />
</p>
<p id="mnd11c72p2">
<span class="m-text m-primary">Sukhavedanīyaṁ phassaṁ paṭicca uppajjati sukhā vedanā.</span><br />
</p>
<p id="mnd11c72p3">
<span class="m-text m-primary">Yā tasseva sukhavedanīyassa phassassa nirodhā, yaṁ tajjaṁ vedayitaṁ sukhavedanīyaṁ phassaṁ paṭicca uppannā sukhā vedanā sā nirujjhati, sā vūpasammati.</span><br />
</p>
<p id="mnd11c72p4">
<span class="m-text m-primary">Dukkhavedanīyaṁ phassaṁ paṭicca uppajjati dukkhā vedanā.</span><br />
</p>
<p id="mnd11c72p5">
<span class="m-text m-primary">Yā tasseva dukkhavedanīyassa phassassa nirodhā, yaṁ tajjaṁ vedayitaṁ dukkhavedanīyaṁ phassaṁ paṭicca uppannā dukkhā vedanā sā nirujjhati, sā vūpasammati.</span><br />
</p>
<p id="mnd11c72p6">
<span class="m-text m-primary">Adukkhamasukhavedanīyaṁ phassaṁ paṭicca uppajjati adukkhamasukhā vedanā.</span><br />
</p>
<p id="mnd11c72p7">
<span class="m-text m-primary">Yā tasseva adukkhamasukhavedanīyassa phassassa nirodhā, yaṁ tajjaṁ vedayitaṁ adukkhamasukhavedanīyaṁ phassaṁ paṭicca uppannā adukkhamasukhā vedanā sā nirujjhati, vūpasammati.</span><br />
</p>
<p id="mnd11c72p8">
<span class="m-text m-primary">**Phassanidānaṁ sātaṁ asātan**ti.</span><br />
</p>
<p id="mnd11c72p9">
<span class="m-text m-primary">Sātāsātā phassanidānā phassasamudayā phassajātikā phassappabhavāti—</span><br />
</p>
<p id="mnd11c72p10">
<span class="m-text m-primary">phassanidānaṁ sātaṁ asātaṁ.</span><br />
</p>
<p id="mnd11c73p1">
<span class="m-text m-primary">**Phasse asante na bhavanti hete**ti.</span><br />
</p>
<p id="mnd11c73p2">
<span class="m-text m-primary">Phasse asante asaṁvijjamāne natthi anupalabbhamāne sātāsātā na bhavanti nappabhavanti na jāyanti na sañjāyanti na nibbattanti nābhinibbattanti na pātubhavantīti—</span><br />
</p>
<p id="mnd11c73p3">
<span class="m-text m-primary">phasse asante na bhavanti hete.</span><br />
</p>
<p id="mnd11c74p1">
<span class="m-text m-primary">**Vibhavaṁ bhavañcāpi yametamatthan**ti.</span><br />
</p>
<p id="mnd11c74p2">
<span class="m-text m-primary">Bhavadiṭṭhipi phassanidānā, vibhavadiṭṭhipi phassanidānā.</span><br />
</p>
<p id="mnd11c74p3">
<span class="m-text m-primary">**Yametamatthan**ti yaṁ paramatthanti—</span><br />
</p>
<p id="mnd11c74p4">
<span class="m-text m-primary">vibhavaṁ bhavañcāpi yametamatthaṁ.</span><br />
</p>
<p id="mnd11c75p1">
<span class="m-text m-primary">**Etaṁ te pabrūmi itonidānan**ti.</span><br />
</p>
<p id="mnd11c75p2">
<span class="m-text m-primary">**Etan**ti yaṁ pucchasi yaṁ yācasi yaṁ ajjhesasi yaṁ pasādesi.</span><br />
</p>
<p id="mnd11c75p3">
<span class="m-text m-primary">**Pabrūmī**ti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—</span><br />
</p>
<p id="mnd11c75p4">
<span class="m-text m-primary">etaṁ te pabrūmi.</span><br />
</p>
<p id="mnd11c75p5">
<span class="m-text m-primary">**Itonidānan**ti ito phassanidānaṁ phassasamudayaṁ phassajātikaṁ phassappabhavanti—</span><br />
</p>
<p id="mnd11c75p6">
<span class="m-text m-primary">etaṁ te pabrūmi itonidānaṁ.</span><br />
</p>
<p id="mnd11c76p1">
<span class="m-text m-primary">Tenāha bhagavā—</span><br />
</p>
<p id="mnd11c77p1">
<span class="m-text m-primary">“Phassanidānaṁ sātaṁ asātaṁ,</span><br />
</p>
<p id="mnd11c77p2">
<span class="m-text m-primary">Phasse asante na bhavanti hete;</span><br />
</p>
<p id="mnd11c77p3">
<span class="m-text m-primary">Vibhavaṁ bhavañcāpi yametamatthaṁ,</span><br />
</p>
<p id="mnd11c77p4">
<span class="m-text m-primary">Etaṁ te pabrūmi itonidānan”ti.</span><br />
</p>
<p id="mnd11c78p1">
<span class="m-text m-primary">**Phasso nu lokasmiṁ kutonidāno,**</span><br />
</p>
<p id="mnd11c78p2">
<span class="m-text m-primary">**Pariggahā cāpi kutopahūtā;**</span><br />
</p>
<p id="mnd11c78p3">
<span class="m-text m-primary">**Kismiṁ asante na mamattamatthi,**</span><br />
</p>
<p id="mnd11c78p4">
<span class="m-text m-primary">**Kismiṁ vibhūte na phusanti phassā.**</span><br />
</p>
<p id="mnd11c79p1">
<span class="m-text m-primary">**Phasso nu lokasmiṁ kutonidāno**ti.</span><br />
</p>
<p id="mnd11c79p2">
<span class="m-text m-primary">Phasso kutonidāno kutojāto kutosañjāto kutonibbatto kutoabhinibbatto kutopātubhūto, kiṁnidāno kiṁsamudayo kiṁjātiko kiṁpabhavoti phassassa mūlaṁ pucchati hetuṁ pucchati …pe…</span><br />
</p>
<p id="mnd11c79p3">
<span class="m-text m-primary">samudayaṁ pucchati papucchati yācati ajjhesati pasādetīti—</span><br />
</p>
<p id="mnd11c79p4">
<span class="m-text m-primary">phasso nu lokasmiṁ kutonidāno.</span><br />
</p>
<p id="mnd11c80p1">
<span class="m-text m-primary">**Pariggahā cāpi kutopahūtā**ti pariggahā kutopahūtā kutojātā kutosañjātā kutonibbattā kutoabhinibbattā kutopātubhūtā, kiṁnidānā kiṁsamudayā kiṁjātikā kiṁpabhavāti pariggahānaṁ mūlaṁ pucchati hetuṁ pucchati …pe…</span><br />
</p>
<p id="mnd11c80p2">
<span class="m-text m-primary">samudayaṁ pucchati papucchati yācati ajjhesati pasādetīti—</span><br />
</p>
<p id="mnd11c80p3">
<span class="m-text m-primary">pariggahā cāpi kutopahūtā.</span><br />
</p>
<p id="mnd11c81p1">
<span class="m-text m-primary">**Kismiṁ asante na mamattamatthī**ti.</span><br />
</p>
<p id="mnd11c81p2">
<span class="m-text m-primary">Kismiṁ asante asaṁvijjamāne natthi anupalabbhamāne mamattā natthi na santi na saṁvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—</span><br />
</p>
<p id="mnd11c81p3">
<span class="m-text m-primary">kismiṁ asante na mamattamatthi.</span><br />
</p>
<p id="mnd11c82p1">
<span class="m-text m-primary">**Kismiṁ vibhūte na phusanti phassā**ti.</span><br />
</p>
<p id="mnd11c82p2">
<span class="m-text m-primary">Kismiṁ vibhūte vibhavite atikkante samatikkante vītivatte phassā na phusantīti—</span><br />
</p>
<p id="mnd11c82p3">
<span class="m-text m-primary">kismiṁ vibhūte na phusanti phassā.</span><br />
</p>
<p id="mnd11c83p1">
<span class="m-text m-primary">Tenāha so nimmito—</span><br />
</p>
<p id="mnd11c84p1">
<span class="m-text m-primary">“Phasso nu lokasmiṁ kutonidāno,</span><br />
</p>
<p id="mnd11c84p2">
<span class="m-text m-primary">Pariggahā cāpi kutopahūtā;</span><br />
</p>
<p id="mnd11c84p3">
<span class="m-text m-primary">Kismiṁ asante na mamattamatthi,</span><br />
</p>
<p id="mnd11c84p4">
<span class="m-text m-primary">Kismiṁ vibhūte na phusanti phassā”ti.</span><br />
</p>
<p id="mnd11c85p1">
<span class="m-text m-primary">**Nāmañca rūpañca paṭicca phasso,**</span><br />
</p>
<p id="mnd11c85p2">
<span class="m-text m-primary">**Icchānidānāni pariggahāni;**</span><br />
</p>
<p id="mnd11c85p3">
<span class="m-text m-primary">**Icchāyasantyā na mamattamatthi,**</span><br />
</p>
<p id="mnd11c85p4">
<span class="m-text m-primary">**Rūpe vibhūte na phusanti phassā.**</span><br />
</p>
<p id="mnd11c86p1">
<span class="m-text m-primary">**Nāmañca rūpañca paṭicca phasso**ti.</span><br />
</p>
<p id="mnd11c86p2">
<span class="m-text m-primary">Cakkhuñca paṭicca rūpe ca uppajjati cakkhuviññāṇaṁ, tiṇṇaṁ saṅgati phasso.</span><br />
</p>
<p id="mnd11c86p3">
<span class="m-text m-primary">Cakkhu ca rūpā ca rūpasmiṁ cakkhusamphassaṁ ṭhapetvā sampayuttakā dhammā nāmasmiṁ.</span><br />
</p>
<p id="mnd11c86p4">
<span class="m-text m-primary">Evampi nāmañca rūpañca paṭicca phasso.</span><br />
</p>
<p id="mnd11c86p5">
<span class="m-text m-primary">Sotañca paṭicca sadde ca uppajjati sotaviññāṇaṁ, tiṇṇaṁ saṅgati phasso.</span><br />
</p>
<p id="mnd11c86p6">
<span class="m-text m-primary">Sotañca saddā ca rūpasmiṁ sotasamphassaṁ ṭhapetvā sampayuttakā dhammā nāmasmiṁ.</span><br />
</p>
<p id="mnd11c86p7">
<span class="m-text m-primary">Evampi nāmañca rūpañca paṭicca phasso.</span><br />
</p>
<p id="mnd11c86p8">
<span class="m-text m-primary">Ghānañca paṭicca gandhe ca uppajjati ghānaviññāṇaṁ, tiṇṇaṁ saṅgati phasso.</span><br />
</p>
<p id="mnd11c86p9">
<span class="m-text m-primary">Ghānañca gandhā ca rūpasmiṁ ghānasamphassaṁ ṭhapetvā sampayuttakā dhammā nāmasmiṁ.</span><br />
</p>
<p id="mnd11c86p10">
<span class="m-text m-primary">Evampi nāmañca rūpañca paṭicca phasso.</span><br />
</p>
<p id="mnd11c86p11">
<span class="m-text m-primary">Jivhañca paṭicca rase ca uppajjati jivhāviññāṇaṁ, tiṇṇaṁ saṅgati phasso.</span><br />
</p>
<p id="mnd11c86p12">
<span class="m-text m-primary">Jivhā ca rasā ca rūpasmiṁ jivhāsamphassaṁ ṭhapetvā sampayuttakā dhammā nāmasmiṁ.</span><br />
</p>
<p id="mnd11c86p13">
<span class="m-text m-primary">Evampi nāmañca rūpañca paṭicca phasso.</span><br />
</p>
<p id="mnd11c86p14">
<span class="m-text m-primary">Kāyañca paṭicca phoṭṭhabbe ca uppajjati kāyaviññāṇaṁ, tiṇṇaṁ saṅgati phasso.</span><br />
</p>
<p id="mnd11c86p15">
<span class="m-text m-primary">Kāyo ca phoṭṭhabbā ca rūpasmiṁ kāyasamphassaṁ ṭhapetvā sampayuttakā dhammā nāmasmiṁ.</span><br />
</p>
<p id="mnd11c86p16">
<span class="m-text m-primary">Evampi nāmañca rūpañca paṭicca phasso.</span><br />
</p>
<p id="mnd11c86p17">
<span class="m-text m-primary">Manañca paṭicca dhamme ca uppajjati manoviññāṇaṁ, tiṇṇaṁ saṅgati phasso.</span><br />
</p>
<p id="mnd11c86p18">
<span class="m-text m-primary">Vatthu rūpaṁ rūpasmiṁ, dhammā rūpino rūpasmiṁ manosamphassaṁ ṭhapetvā sampayuttakā dhammā nāmasmiṁ.</span><br />
</p>
<p id="mnd11c86p19">
<span class="m-text m-primary">Evampi nāmañca rūpañca paṭicca phasso.</span><br />
</p>
<p id="mnd11c87p1">
<span class="m-text m-primary">**Icchānidānāni pariggahānī**ti.</span><br />
</p>
<p id="mnd11c87p2">
<span class="m-text m-primary">Icchā vuccati taṇhā.</span><br />
</p>
<p id="mnd11c87p3">
<span class="m-text m-primary">Yo rāgo sārāgo …pe… abhijjhā lobho akusalamūlaṁ.</span><br />
</p>
<p id="mnd11c87p4">
<span class="m-text m-primary">**Pariggahā**ti dve pariggahā—</span><br />
</p>
<p id="mnd11c87p5">
<span class="m-text m-primary">taṇhāpariggaho ca diṭṭhipariggaho ca …pe…</span><br />
</p>
<p id="mnd11c87p6">
<span class="m-text m-primary">ayaṁ taṇhāpariggaho …pe…</span><br />
</p>
<p id="mnd11c87p7">
<span class="m-text m-primary">ayaṁ diṭṭhipariggaho.</span><br />
</p>
<p id="mnd11c87p8">
<span class="m-text m-primary">**Icchānidānāni pariggahānī**ti.</span><br />
</p>
<p id="mnd11c87p9">
<span class="m-text m-primary">Pariggahā icchānidānā icchāhetukā icchāpaccayā icchākāraṇā icchāpabhavāti—</span><br />
</p>
<p id="mnd11c87p10">
<span class="m-text m-primary">icchānidānāni pariggahāni.</span><br />
</p>
<p id="mnd11c88p1">
<span class="m-text m-primary">**Icchāyasantyā na mamattamatthī**ti.</span><br />
</p>
<p id="mnd11c88p2">
<span class="m-text m-primary">Icchā vuccati taṇhā.</span><br />
</p>
<p id="mnd11c88p3">
<span class="m-text m-primary">Yo rāgo sārāgo …pe… abhijjhā lobho akusalamūlaṁ.</span><br />
</p>
<p id="mnd11c88p4">
<span class="m-text m-primary">**Mamattā**ti dve mamattā—</span><br />
</p>
<p id="mnd11c88p5">
<span class="m-text m-primary">taṇhāmamattañca diṭṭhimamattañca …pe…</span><br />
</p>
<p id="mnd11c88p6">
<span class="m-text m-primary">idaṁ taṇhāmamattaṁ …pe…</span><br />
</p>
<p id="mnd11c88p7">
<span class="m-text m-primary">idaṁ diṭṭhimamattaṁ.</span><br />
</p>
<p id="mnd11c88p8">
<span class="m-text m-primary">**Icchāyasantyā na mamattamatthī**ti.</span><br />
</p>
<p id="mnd11c88p9">
<span class="m-text m-primary">Icchāya asantyā asaṁvijjamānāya natthi anupalabbhamānāya mamattā natthi na santi na saṁvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—</span><br />
</p>
<p id="mnd11c88p10">
<span class="m-text m-primary">icchāyasantyā na mamattamatthi.</span><br />
</p>
<p id="mnd11c89p1">
<span class="m-text m-primary">**Rūpe vibhūte na phusanti phassā**ti.</span><br />
</p>
<p id="mnd11c89p2">
<span class="m-text m-primary">**Rūpe**ti cattāro ca mahābhūtā catunnañca mahābhūtānaṁ upādāya rūpaṁ.</span><br />
</p>
<p id="mnd11c89p3">
<span class="m-text m-primary">**Rūpe vibhūte**ti catūhākārehi rūpaṁ vibhūtaṁ hoti—</span><br />
</p>
<p id="mnd11c89p4">
<span class="m-text m-primary">ñātavibhūtena, tīraṇavibhūtena, pahānavibhūtena, samatikkamavibhūtena.</span><br />
</p>
<p id="mnd11c89p5">
<span class="m-text m-primary">Kathaṁ ñātavibhūtena rūpaṁ vibhūtaṁ hoti?</span><br />
</p>
<p id="mnd11c89p6">
<span class="m-text m-primary">Rūpaṁ jānāti—</span><br />
</p>
<p id="mnd11c89p7">
<span class="m-text m-primary">“yaṁ kiñci rūpaṁ sabbaṁ rūpaṁ cattāri ca mahābhūtāni catunnañca mahābhūtānaṁ upādāya rūpan”ti jānāti passati.</span><br />
</p>
<p id="mnd11c89p8">
<span class="m-text m-primary">Evaṁ ñātavibhūtena rūpaṁ vibhūtaṁ hoti.</span><br />
</p>
<p id="mnd11c90p1">
<span class="m-text m-primary">Kathaṁ tīraṇavibhūtena rūpaṁ vibhūtaṁ hoti?</span><br />
</p>
<p id="mnd11c90p2">
<span class="m-text m-primary">Evaṁ ñātaṁ katvā rūpaṁ tīreti, aniccato dukkhato rogato gaṇḍato sallato aghato ābādhato parato palokato ītito upaddavato bhayato upasaggato calato pabhaṅguto adhuvato atāṇato aleṇato asaraṇato rittato tucchato suññato anattato ādīnavato vipariṇāmadhammato asārakato aghamūlato vadhakato vibhavato sāsavato saṅkhatato mārāmisato jātidhammato jarādhammato byādhidhammato maraṇadhammato, sokaparidevadukkhadomanassupāyāsadhammato saṅkilesikadhammato samudayato atthaṅgamato, assādato ādīnavato nissaraṇato tīreti.</span><br />
</p>
<p id="mnd11c90p3">
<span class="m-text m-primary">Evaṁ tīraṇavibhūtena rūpaṁ vibhūtaṁ hoti.</span><br />
</p>
<p id="mnd11c91p1">
<span class="m-text m-primary">Kathaṁ pahānavibhūtena rūpaṁ vibhūtaṁ hoti?</span><br />
</p>
<p id="mnd11c91p2">
<span class="m-text m-primary">Evaṁ tīrayitvā rūpe chandarāgaṁ pajahati vinodeti byantiṁ karoti anabhāvaṁ gameti.</span><br />
</p>
<p id="mnd11c91p3">
<span class="m-text m-primary">Vuttañhetaṁ bhagavatā—</span><br />
</p>
<p id="mnd11c91p4">
<span class="m-text m-primary">“yo, bhikkhave, rūpasmiṁ chandarāgo taṁ pajahatha.</span><br />
</p>
<p id="mnd11c91p5">
<span class="m-text m-primary">Evaṁ taṁ rūpaṁ pahīnaṁ bhavissati ucchinnamūlaṁ tālāvatthukataṁ anabhāvaṅkataṁ āyatiṁ anuppādadhamman”ti.</span><br />
</p>
<p id="mnd11c91p6">
<span class="m-text m-primary">Evaṁ pahānavibhūtena rūpaṁ vibhūtaṁ hoti.</span><br />
</p>
<p id="mnd11c92p1">
<span class="m-text m-primary">Kathaṁ samatikkamavibhūtena rūpaṁ vibhūtaṁ hoti.</span><br />
</p>
<p id="mnd11c92p2">
<span class="m-text m-primary">Catasso arūpasamāpattiyo paṭiladdhassa rūpā vibhūtā honti vibhāvitā atikkantā samatikkantā vītivattā.</span><br />
</p>
<p id="mnd11c92p3">
<span class="m-text m-primary">Evaṁ samatikkamavibhūtena rūpaṁ vibhūtaṁ hoti.</span><br />
</p>
<p id="mnd11c92p4">
<span class="m-text m-primary">Imehi catūhi kāraṇehi rūpaṁ vibhūtaṁ hoti.</span><br />
</p>
<p id="mnd11c93p1">
<span class="m-text m-primary">**Rūpe vibhūte na phusanti phassā**ti.</span><br />
</p>
<p id="mnd11c93p2">
<span class="m-text m-primary">Rūpe vibhūte vibhāvite atikkante samatikkante vītivatte pañca phassā na phusanti—</span><br />
</p>
<p id="mnd11c93p3">
<span class="m-text m-primary">cakkhusamphasso, sotasamphasso, ghānasamphasso, jivhāsamphasso, kāyasamphassoti—</span><br />
</p>
<p id="mnd11c93p4">
<span class="m-text m-primary">rūpe vibhūte na phusanti phassā.</span><br />
</p>
<p id="mnd11c94p1">
<span class="m-text m-primary">Tenāha bhagavā—</span><br />
</p>
<p id="mnd11c95p1">
<span class="m-text m-primary">“Nāmañca rūpañca paṭicca phasso,</span><br />
</p>
<p id="mnd11c95p2">
<span class="m-text m-primary">Icchānidānāni pariggahāni;</span><br />
</p>
<p id="mnd11c95p3">
<span class="m-text m-primary">Icchāyasantyā na mamattamatthi,</span><br />
</p>
<p id="mnd11c95p4">
<span class="m-text m-primary">Rūpe vibhūte na phusanti phassā”ti.</span><br />
</p>
<p id="mnd11c96p1">
<span class="m-text m-primary">**Kathaṁ sametassa vibhoti rūpaṁ,**</span><br />
</p>
<p id="mnd11c96p2">
<span class="m-text m-primary">**Sukhaṁ dukhañcāpi kathaṁ vibhoti;**</span><br />
</p>
<p id="mnd11c96p3">
<span class="m-text m-primary">**Etaṁ me pabrūhi yathā vibhoti,**</span><br />
</p>
<p id="mnd11c96p4">
<span class="m-text m-primary">**Taṁ jāniyāmāti me mano ahu.**</span><br />
</p>
<p id="mnd11c97p1">
<span class="m-text m-primary">**Kathaṁ sametassa vibhoti rūpan**ti.</span><br />
</p>
<p id="mnd11c97p2">
<span class="m-text m-primary">**Kathaṁ sametassā**ti kathaṁ sametassa kathaṁ paṭipannassa kathaṁ iriyantassa kathaṁ vattentassa kathaṁ pālentassa kathaṁ yapentassa kathaṁ yāpentassa rūpaṁ vibhoti vibhāvīyati atikkamīyati samatikkamīyati vītivattīyatīti—</span><br />
</p>
<p id="mnd11c97p3">
<span class="m-text m-primary">kathaṁ sametassa vibhoti rūpaṁ.</span><br />
</p>
<p id="mnd11c98p1">
<span class="m-text m-primary">**Sukhaṁ dukhañcāpi kathaṁ vibhotī**ti sukhañca dukkhañca kathaṁ vibhoti vibhāvīyati atikkamīyati samatikkamīyati vītivattīyatīti—</span><br />
</p>
<p id="mnd11c98p2">
<span class="m-text m-primary">sukhaṁ dukhañcāpi kathaṁ vibhoti.</span><br />
</p>
<p id="mnd11c99p1">
<span class="m-text m-primary">**Etaṁ me pabrūhi yathā vibhotī**ti.</span><br />
</p>
<p id="mnd11c99p2">
<span class="m-text m-primary">**Etan**ti yaṁ pucchāmi yaṁ yācāmi yaṁ ajjhesāmi yaṁ pasādemīti—</span><br />
</p>
<p id="mnd11c99p3">
<span class="m-text m-primary">etaṁ.</span><br />
</p>
<p id="mnd11c99p4">
<span class="m-text m-primary">**Me pabrūhī**ti me pabrūhi ācikkha desehi paññapehi paṭṭhapehi vivara vibhaja uttānīkarohi pakāsehīti—</span><br />
</p>
<p id="mnd11c99p5">
<span class="m-text m-primary">etaṁ me pabrūhi.</span><br />
</p>
<p id="mnd11c99p6">
<span class="m-text m-primary">**Yathā vibhotī**ti yathā vibhoti vibhāvīyati atikkamīyati samatikkamīyati vītivattīyatīti—</span><br />
</p>
<p id="mnd11c99p7">
<span class="m-text m-primary">etaṁ me pabrūhi yathā vibhoti.</span><br />
</p>
<p id="mnd11c100p1">
<span class="m-text m-primary">**Taṁ jāniyāmāti me mano ahū**ti.</span><br />
</p>
<p id="mnd11c100p2">
<span class="m-text m-primary">**Taṁ jāniyāmā**ti taṁ jāneyyāma ājāneyyāma vijāneyyāma paṭivijāneyyāma paṭivijjheyyāmāti—</span><br />
</p>
<p id="mnd11c100p3">
<span class="m-text m-primary">taṁ jāniyāma.</span><br />
</p>
<p id="mnd11c100p4">
<span class="m-text m-primary">**Iti me mano ahū**ti iti me mano ahu, iti me cittaṁ ahu, iti me saṅkappo ahu, iti me viññāṇaṁ ahūti—</span><br />
</p>
<p id="mnd11c100p5">
<span class="m-text m-primary">taṁ jāniyāma iti me mano ahu.</span><br />
</p>
<p id="mnd11c101p1">
<span class="m-text m-primary">Tenāha so nimmito—</span><br />
</p>
<p id="mnd11c102p1">
<span class="m-text m-primary">“Kathaṁ sametassa vibhoti rūpaṁ,</span><br />
</p>
<p id="mnd11c102p2">
<span class="m-text m-primary">Sukhaṁ dukhañcāpi kathaṁ vibhoti;</span><br />
</p>
<p id="mnd11c102p3">
<span class="m-text m-primary">Etaṁ me pabrūhi yathā vibhoti,</span><br />
</p>
<p id="mnd11c102p4">
<span class="m-text m-primary">Taṁ jāniyāmāti me mano ahū”ti.</span><br />
</p>
<p id="mnd11c103p1">
<span class="m-text m-primary">**Na saññasaññī na visaññasaññī,**</span><br />
</p>
<p id="mnd11c103p2">
<span class="m-text m-primary">**Nopi asaññī na vibhūtasaññī;**</span><br />
</p>
<p id="mnd11c103p3">
<span class="m-text m-primary">**Evaṁ sametassa vibhoti rūpaṁ,**</span><br />
</p>
<p id="mnd11c103p4">
<span class="m-text m-primary">**Saññānidānā hi papañcasaṅkhā.**</span><br />
</p>
<p id="mnd11c104p1">
<span class="m-text m-primary">**Na saññasaññī na visaññasaññī**ti.</span><br />
</p>
<p id="mnd11c104p2">
<span class="m-text m-primary">Saññasaññino vuccanti ye pakatisaññāya ṭhitā, napi so pakatisaññāya ṭhito.</span><br />
</p>
<p id="mnd11c104p3">
<span class="m-text m-primary">Visaññasaññino vuccanti ummattakā ye ca khittacittā, napi so ummattako, nopi khittacittoti—</span><br />
</p>
<p id="mnd11c104p4">
<span class="m-text m-primary">na saññasaññī na visaññasaññī.</span><br />
</p>
<p id="mnd11c105p1">
<span class="m-text m-primary">**Nopi asaññī na vibhūtasaññī**ti.</span><br />
</p>
<p id="mnd11c105p2">
<span class="m-text m-primary">Asaññino vuccanti nirodhasamāpannā ye ca asaññasattā, napi so nirodhasamāpanno, napi asaññasatto.</span><br />
</p>
<p id="mnd11c105p3">
<span class="m-text m-primary">Vibhūtasaññino vuccanti ye catunnaṁ arūpasamāpattīnaṁ lābhino, napi so catunnaṁ arūpasamāpattīnaṁ lābhīti—</span><br />
</p>
<p id="mnd11c105p4">
<span class="m-text m-primary">nopi asaññī na vibhūtasaññī.</span><br />
</p>
<p id="mnd11c106p1">
<span class="m-text m-primary">**Evaṁ sametassa vibhoti rūpan**ti.</span><br />
</p>
<p id="mnd11c106p2">
<span class="m-text m-primary">Idha bhikkhu sukhassa ca pahānā …pe… catutthaṁ jhānaṁ upasampajja viharati.</span><br />
</p>
<p id="mnd11c106p3">
<span class="m-text m-primary">So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte ākāsānañcāyatanasamāpattipaṭilābhatthāya cittaṁ abhinīharati abhininnāmeti āruppamaggasamaṅgīti.</span><br />
</p>
<p id="mnd11c106p4">
<span class="m-text m-primary">Evaṁ sametassa evaṁ paṭipannassa evaṁ iriyantassa evaṁ vattentassa evaṁ pālentassa evaṁ yapentassa evaṁ yāpentassa rūpaṁ vibhoti vibhāvīyati atikkamīyati samatikkamīyati vītivattīyatīti—</span><br />
</p>
<p id="mnd11c106p5">
<span class="m-text m-primary">evaṁ sametassa vibhoti rūpaṁ.</span><br />
</p>
<p id="mnd11c107p1">
<span class="m-text m-primary">**Saññānidānā hi papañcasaṅkhā**ti.</span><br />
</p>
<p id="mnd11c107p2">
<span class="m-text m-primary">Papañcāyeva papañcasaṅkhā taṇhāpapañcasaṅkhā, diṭṭhipapañcasaṅkhā, mānapapañcasaṅkhā saññānidānā saññāsamudayā saññājātikā saññāpabhavāti—</span><br />
</p>
<p id="mnd11c107p3">
<span class="m-text m-primary">saññānidānā hi papañcasaṅkhā.</span><br />
</p>
<p id="mnd11c108p1">
<span class="m-text m-primary">Tenāha bhagavā—</span><br />
</p>
<p id="mnd11c109p1">
<span class="m-text m-primary">“Na saññasaññī na visaññasaññī,</span><br />
</p>
<p id="mnd11c109p2">
<span class="m-text m-primary">Nopi asaññī na vibhūtasaññī;</span><br />
</p>
<p id="mnd11c109p3">
<span class="m-text m-primary">Evaṁ sametassa vibhoti rūpaṁ,</span><br />
</p>
<p id="mnd11c109p4">
<span class="m-text m-primary">Saññānidānā hi papañcasaṅkhā”ti.</span><br />
</p>
<p id="mnd11c110p1">
<span class="m-text m-primary">**Yaṁ taṁ apucchimha akittayī no,**</span><br />
</p>
<p id="mnd11c110p2">
<span class="m-text m-primary">**Aññaṁ taṁ pucchāma tadiṅgha brūhi;**</span><br />
</p>
<p id="mnd11c110p3">
<span class="m-text m-primary">**Ettāvataggaṁ nu vadanti heke,**</span><br />
</p>
<p id="mnd11c110p4">
<span class="m-text m-primary">**Yakkhassa suddhiṁ idha paṇḍitāse;**</span><br />
</p>
<p id="mnd11c110p5">
<span class="m-text m-primary">**Udāhu aññampi vadanti etto.**</span><br />
</p>
<p id="mnd11c111p1">
<span class="m-text m-primary">**Yaṁ taṁ apucchimha akittayī no**ti.</span><br />
</p>
<p id="mnd11c111p2">
<span class="m-text m-primary">Yaṁ taṁ apucchimha ayācimha ajjhesimha pasādayimha.</span><br />
</p>
<p id="mnd11c111p3">
<span class="m-text m-primary">**Akittayī no**ti kittitaṁ pakittitaṁ ācikkhitaṁ desitaṁ paññapitaṁ paṭṭhapitaṁ vivaṭaṁ vibhattaṁ uttānīkataṁ pakāsitanti—</span><br />
</p>
<p id="mnd11c111p4">
<span class="m-text m-primary">yaṁ taṁ apucchimha akittayī no.</span><br />
</p>
<p id="mnd11c112p1">
<span class="m-text m-primary">**Aññaṁ taṁ pucchāma tadiṅgha brūhī**ti.</span><br />
</p>
<p id="mnd11c112p2">
<span class="m-text m-primary">Aññaṁ taṁ pucchāma, aññaṁ taṁ yācāma, aññaṁ taṁ ajjhesāma, aññaṁ taṁ pasādema, uttariṁ taṁ pucchāma.</span><br />
</p>
<p id="mnd11c112p3">
<span class="m-text m-primary">**Tadiṅgha brūhī**ti iṅgha brūhi ācikkha desehi paññapehi paṭṭhapehi vivara vibhaja uttānīkarohi pakāsehīti—</span><br />
</p>
<p id="mnd11c112p4">
<span class="m-text m-primary">aññaṁ taṁ pucchāma tadiṅgha brūhi.</span><br />
</p>
<p id="mnd11c113p1">
<span class="m-text m-primary">**Ettāvataggaṁ nu vadanti heke yakkhassa suddhiṁ idha paṇḍitāse**ti.</span><br />
</p>
<p id="mnd11c113p2">
<span class="m-text m-primary">Eke samaṇabrāhmaṇā etā arūpasamāpattiyo aggaṁ seṭṭhaṁ visiṭṭhaṁ pāmokkhaṁ uttamaṁ pavaraṁ vadanti kathenti bhaṇanti dīpayanti voharanti.</span><br />
</p>
<p id="mnd11c113p3">
<span class="m-text m-primary">**Yakkhassā**ti sattassa narassa mānavassa posassa puggalassa jīvassa jāgussa jantussa indagussa manujassa.</span><br />
</p>
<p id="mnd11c113p4">
<span class="m-text m-primary">**Suddhin**ti suddhiṁ visuddhiṁ parisuddhiṁ muttiṁ vimuttiṁ parimuttiṁ.</span><br />
</p>
<p id="mnd11c113p5">
<span class="m-text m-primary">**Idha paṇḍitāse**ti idha paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—</span><br />
</p>
<p id="mnd11c113p6">
<span class="m-text m-primary">ettāvataggaṁ nu vadanti heke yakkhassa suddhiṁ idha paṇḍitāse.</span><br />
</p>
<p id="mnd11c114p1">
<span class="m-text m-primary">**Udāhu aññampi vadanti etto**ti.</span><br />
</p>
<p id="mnd11c114p2">
<span class="m-text m-primary">Udāhu eke samaṇabrāhmaṇā etā arūpasamāpattiyo atikkamitvā samatikkamitvā vītivattetvā etto arūpasamāpattito aññaṁ uttariṁ yakkhassa suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharantīti—</span><br />
</p>
<p id="mnd11c114p3">
<span class="m-text m-primary">udāhu aññampi vadanti etto.</span><br />
</p>
<p id="mnd11c115p1">
<span class="m-text m-primary">Tenāha so nimmito—</span><br />
</p>
<p id="mnd11c116p1">
<span class="m-text m-primary">“Yaṁ taṁ apucchimha akittayī no,</span><br />
</p>
<p id="mnd11c116p2">
<span class="m-text m-primary">Aññaṁ taṁ pucchāma tadiṅgha brūhi;</span><br />
</p>
<p id="mnd11c116p3">
<span class="m-text m-primary">Ettāvataggaṁ nu vadanti heke,</span><br />
</p>
<p id="mnd11c116p4">
<span class="m-text m-primary">Yakkhassa suddhiṁ idha paṇḍitāse;</span><br />
</p>
<p id="mnd11c116p5">
<span class="m-text m-primary">Udāhu aññampi vadanti etto”ti.</span><br />
</p>
<p id="mnd11c117p1">
<span class="m-text m-primary">**Ettāvataggampi vadanti heke,**</span><br />
</p>
<p id="mnd11c117p2">
<span class="m-text m-primary">**Yakkhassa suddhiṁ idha paṇḍitāse;**</span><br />
</p>
<p id="mnd11c117p3">
<span class="m-text m-primary">**Tesaṁ paneke samayaṁ vadanti,**</span><br />
</p>
<p id="mnd11c117p4">
<span class="m-text m-primary">**Anupādisese kusalāvadānā.**</span><br />
</p>
<p id="mnd11c118p1">
<span class="m-text m-primary">**Ettāvataggampi vadanti heke, yakkhassa suddhiṁ idha paṇḍitāse**ti.</span><br />
</p>
<p id="mnd11c118p2">
<span class="m-text m-primary">Santeke samaṇabrāhmaṇā sassatavādā, etā arūpasamāpattiyo aggaṁ seṭṭhaṁ visiṭṭhaṁ pāmokkhaṁ uttamaṁ pavaraṁ vadanti kathenti bhaṇanti dīpayanti voharanti.</span><br />
</p>
<p id="mnd11c118p3">
<span class="m-text m-primary">**Yakkhassā**ti sattassa narassa mānavassa posassa puggalassa jīvassa jāgussa jantussa indagussa manujassa.</span><br />
</p>
<p id="mnd11c118p4">
<span class="m-text m-primary">**Suddhin**ti suddhiṁ visuddhiṁ parisuddhiṁ, muttiṁ vimuttiṁ parimuttiṁ.</span><br />
</p>
<p id="mnd11c118p5">
<span class="m-text m-primary">**Idha paṇḍitāse**ti idha paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—</span><br />
</p>
<p id="mnd11c118p6">
<span class="m-text m-primary">ettāvataggampi vadanti heke yakkhassa suddhiṁ idha paṇḍitāse.</span><br />
</p>
<p id="mnd11c119p1">
<span class="m-text m-primary">**Tesaṁ paneke samayaṁ vadanti, anupādisese kusalāvadānā**ti tesaṁyeva samaṇabrāhmaṇānaṁ eke samaṇabrāhmaṇā ucchedavādā bhavatajjitā vibhavaṁ abhinandanti, te sattassa samaṁ upasamaṁ vūpasamaṁ nirodhaṁ paṭipassaddhinti vadanti, yato kiṁ, bho, ayaṁ attā kāyassa bhedā ucchijjati vinassati na hoti paraṁ maraṇā, ettāvatā anupādisesoti.</span><br />
</p>
<p id="mnd11c119p2">
<span class="m-text m-primary">**Kusalāvadānā**ti kusalavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—</span><br />
</p>
<p id="mnd11c119p3">
<span class="m-text m-primary">tesaṁ paneke samayaṁ vadanti anupādisese kusalāvadānā.</span><br />
</p>
<p id="mnd11c120p1">
<span class="m-text m-primary">Tenāha bhagavā—</span><br />
</p>
<p id="mnd11c121p1">
<span class="m-text m-primary">“Ettāvataggampi vadanti heke,</span><br />
</p>
<p id="mnd11c121p2">
<span class="m-text m-primary">Yakkhassa suddhiṁ idha paṇḍitāse;</span><br />
</p>
<p id="mnd11c121p3">
<span class="m-text m-primary">Tesaṁ paneke samayaṁ vadanti,</span><br />
</p>
<p id="mnd11c121p4">
<span class="m-text m-primary">Anupādisese kusalāvadānā”ti.</span><br />
</p>
<p id="mnd11c122p1">
<span class="m-text m-primary">**Ete ca ñatvā upanissitāti,**</span><br />
</p>
<p id="mnd11c122p2">
<span class="m-text m-primary">**Ñatvā munī nissaye so vimaṁsī;**</span><br />
</p>
<p id="mnd11c122p3">
<span class="m-text m-primary">**Ñatvā vimutto na vivādameti,**</span><br />
</p>
<p id="mnd11c122p4">
<span class="m-text m-primary">**Bhavābhavāya na sameti dhīro.**</span><br />
</p>
<p id="mnd11c123p1">
<span class="m-text m-primary">**Ete ca ñatvā upanissitā**ti.</span><br />
</p>
<p id="mnd11c123p2">
<span class="m-text m-primary">**Ete**ti diṭṭhigatike.</span><br />
</p>
<p id="mnd11c123p3">
<span class="m-text m-primary">**Upanissitā**ti sassatadiṭṭhinissitāti ñatvā, ucchedadiṭṭhinissitāti ñatvā, sassatucchedadiṭṭhinissitāti ñatvā jānitvā tulayitvā tīrayitvā vibhāvayitvā vibhūtaṁ katvāti—</span><br />
</p>
<p id="mnd11c123p4">
<span class="m-text m-primary">ete ca ñatvā upanissitāti.</span><br />
</p>
<p id="mnd11c124p1">
<span class="m-text m-primary">**Ñatvā munī nissaye so vimaṁsī**ti.</span><br />
</p>
<p id="mnd11c124p2">
<span class="m-text m-primary">**Munī**ti.</span><br />
</p>
<p id="mnd11c124p3">
<span class="m-text m-primary">Monaṁ vuccati ñāṇaṁ …pe… saṅgajālamaticca so muni.</span><br />
</p>
<p id="mnd11c124p4">
<span class="m-text m-primary">Muni sassatadiṭṭhinissitāti ñatvā, ucchedadiṭṭhinissitāti ñatvā, sassatucchedadiṭṭhinissitāti ñatvā jānitvā tulayitvā tīrayitvā vibhāvayitvā vibhūtaṁ katvā.</span><br />
</p>
<p id="mnd11c124p5">
<span class="m-text m-primary">**So vimaṁsī**ti paṇḍito paññavā buddhimā ñāṇī vibhāvī medhāvīti ñatvā muni nissaye so vimaṁsī.</span><br />
</p>
<p id="mnd11c124p6">
<span class="m-text m-primary">**Ñatvā vimutto na vivādametī**ti ñatvā jānitvā tulayitvā tīrayitvā vibhāvayitvā vibhūtaṁ katvā.</span><br />
</p>
<p id="mnd11c124p7">
<span class="m-text m-primary">**Vimutto**ti mutto vimutto parimutto suvimutto accantaanupādāvimokkhena.</span><br />
</p>
<p id="mnd11c124p8">
<span class="m-text m-primary">“Sabbe saṅkhārā aniccā”ti ñatvā jānitvā tulayitvā tīrayitvā vibhāvayitvā vibhūtaṁ katvā mutto vimutto parimutto suvimutto accantaanupādāvimokkhena.</span><br />
</p>
<p id="mnd11c124p9">
<span class="m-text m-primary">“Sabbe saṅkhārā dukkhā”ti …</span><br />
</p>
<p id="mnd11c124p10">
<span class="m-text m-primary">“sabbe dhammā anattā”ti …pe…</span><br />
</p>
<p id="mnd11c124p11">
<span class="m-text m-primary">“yaṁ kiñci samudayadhammaṁ sabbaṁ taṁ nirodhadhamman”ti ñatvā jānitvā tulayitvā tīrayitvā vibhāvayitvā vibhūtaṁ katvā mutto vimutto parimutto suvimutto accantaanupādāvimokkhenāti—</span><br />
</p>
<p id="mnd11c124p12">
<span class="m-text m-primary">ñatvā vimutto.</span><br />
</p>
<p id="mnd11c124p13">
<span class="m-text m-primary">**Na vivādametī**ti na kalahaṁ karoti, na bhaṇḍanaṁ karoti, na viggahaṁ karoti, na vivādaṁ karoti, na medhagaṁ karoti.</span><br />
</p>
<p id="mnd11c124p14">
<span class="m-text m-primary">Vuttañhetaṁ bhagavatā—</span><br />
</p>
<p id="mnd11c124p15">
<span class="m-text m-primary">“evaṁ vimuttacitto kho, aggivessana, bhikkhu na kenaci saṁvadati, na kenaci vivadati, yañca loke vuttaṁ tena ca voharati aparāmasan”ti—</span><br />
</p>
<p id="mnd11c124p16">
<span class="m-text m-primary">ñatvā vimutto na vivādameti.</span><br />
</p>
<p id="mnd11c125p1">
<span class="m-text m-primary">**Bhavābhavāya na sameti dhīro**ti.</span><br />
</p>
<p id="mnd11c125p2">
<span class="m-text m-primary">**Bhavābhavāyā**ti bhavāya kammabhavāya punabbhavāya kāmabhavāya, kammabhavāya kāmabhavāya punabbhavāya rūpabhavāya, kammabhavāya rūpabhavāya punabbhavāya arūpabhavāya, kammabhavāya arūpabhavāya punabbhavāya punappunabbhavāya punappunagatiyā punappunaupapattiyā punappunapaṭisandhiyā punappunaattabhāvāya punappunābhinibbattiyā na sameti na samāgacchati na gaṇhāti na parāmasati nābhinivisati.</span><br />
</p>
<p id="mnd11c125p3">
<span class="m-text m-primary">**Dhīro**ti dhīro paṇḍito paññavā buddhimā ñāṇī vibhāvī medhāvīti—</span><br />
</p>
<p id="mnd11c125p4">
<span class="m-text m-primary">bhavābhavāya na sameti dhīro.</span><br />
</p>
<p id="mnd11c126p1">
<span class="m-text m-primary">Tenāha bhagavā—</span><br />
</p>
<p id="mnd11c127p1">
<span class="m-text m-primary">“Ete ca ñatvā upanissitāti,</span><br />
</p>
<p id="mnd11c127p2">
<span class="m-text m-primary">Ñatvā munī nissaye so vimaṁsī;</span><br />
</p>
<p id="mnd11c127p3">
<span class="m-text m-primary">Ñatvā vimutto na vivādameti,</span><br />
</p>
<p id="mnd11c127p4">
<span class="m-text m-primary">Bhavābhavāya na sameti dhīro”ti.</span><br />
</p>
<p id="mnd11c128p1">
<span class="m-text m-primary">Kalahavivādasuttaniddeso ekādasamo.</span><br />
</p>
</section>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>