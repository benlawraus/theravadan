<!DOCTYPE html>
<html lang="en" prefix="og: http://ogp.me/ns#">
<head>
  <meta charset="UTF-8" />
  <title>ms &raquo; abhidhamma &raquo; vb &raquo; Vibhaṅga | Theravadan</title>
  <link rel="stylesheet" href="https://theravadan.org/static/JetBrains-Mono.css" />
  <link rel="stylesheet" href="https://theravadan.org/static/m-dark-mod.css" />
  <link rel="icon" href="https://theravadan.org/images/favicon.jpeg" type="image/jpeg" />
  <link rel="canonical" href="https://theravadan.org/pages/vby00kz.html" />
  <meta name="viewport" content="width=device-width, initial-scale=1.0" />
  <meta property="og:site_name" content="Theravadan" />
  <meta property="og:title" content="Vibhaṅga" />
  <meta name="twitter:title" content="Vibhaṅga" />
  <meta property="og:url" content="https://theravadan.org/pages/vby00kz.html" />
  <meta property="og:description" content="Khuddakavatthuvibhaṅga 1. Ekakamātikā Jātimado gottamado ārogyamado yobbanamado jīvitamado lābhamado sakkāramado garukāramado purekkhāramado parivāramado bhogamado vaṇṇamado sutamado paṭibhānamado rattaññumado piṇḍapātikamado anavaññātamado iriyāpathamado iddhimado yasamado sīlamado jhānamado sippamado ārohamado pariṇāhamado saṇṭhānamado pāripūrimado mado pamādo thambho sārambho atricchatā mahicchatā pāpicchatā siṅgaṁ tintiṇaṁ cāpalyaṁ asabhāgavutti arati …" />
  <meta name="twitter:description" content="Khuddakavatthuvibhaṅga 1. Ekakamātikā Jātimado gottamado ārogyamado yobbanamado jīvitamado lābhamado sakkāramado garukāramado purekkhāramado parivāramado bhogamado vaṇṇamado sutamado paṭibhānamado rattaññumado piṇḍapātikamado anavaññātamado iriyāpathamado iddhimado yasamado sīlamado jhānamado sippamado ārohamado pariṇāhamado saṇṭhānamado pāripūrimado mado pamādo thambho sārambho atricchatā mahicchatā pāpicchatā siṅgaṁ tintiṇaṁ cāpalyaṁ asabhāgavutti arati …" />
  <meta name="twitter:card" content="summary" />
  <meta property="og:type" content="page" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://theravadan.org/pages/ms-index.html">ms</a> &raquo;
            <a href="https://theravadan.org/pages/ms-abhidhamma-index.html">abhidhamma</a> &raquo;
            <a href="https://theravadan.org/pages/ms-abhidhamma-vb-index.html">vb</a> &raquo;
          </span>
          Vibhaṅga
        </h1>
<!-- content -->
<section id="khuddakavatthuvibhanga">
<h2><a href="#khuddakavatthuvibhanga">Khuddakavatthuvibhaṅga</a></h2>
<section id="ekakamatika">
<h3><a href="#ekakamatika">1. Ekakamātikā</a></h3>
<p id="vb17c1p1">
<span class="m-text m-primary">Jātimado</span><br />
</p>
<p id="vb17c1p2">
<span class="m-text m-primary">gottamado</span><br />
</p>
<p id="vb17c1p3">
<span class="m-text m-primary">ārogyamado</span><br />
</p>
<p id="vb17c1p4">
<span class="m-text m-primary">yobbanamado</span><br />
</p>
<p id="vb17c1p5">
<span class="m-text m-primary">jīvitamado</span><br />
</p>
<p id="vb17c1p6">
<span class="m-text m-primary">lābhamado</span><br />
</p>
<p id="vb17c1p7">
<span class="m-text m-primary">sakkāramado</span><br />
</p>
<p id="vb17c1p8">
<span class="m-text m-primary">garukāramado</span><br />
</p>
<p id="vb17c1p9">
<span class="m-text m-primary">purekkhāramado</span><br />
</p>
<p id="vb17c1p10">
<span class="m-text m-primary">parivāramado</span><br />
</p>
<p id="vb17c1p11">
<span class="m-text m-primary">bhogamado</span><br />
</p>
<p id="vb17c1p12">
<span class="m-text m-primary">vaṇṇamado</span><br />
</p>
<p id="vb17c1p13">
<span class="m-text m-primary">sutamado</span><br />
</p>
<p id="vb17c1p14">
<span class="m-text m-primary">paṭibhānamado</span><br />
</p>
<p id="vb17c1p15">
<span class="m-text m-primary">rattaññumado</span><br />
</p>
<p id="vb17c1p16">
<span class="m-text m-primary">piṇḍapātikamado</span><br />
</p>
<p id="vb17c1p17">
<span class="m-text m-primary">anavaññātamado</span><br />
</p>
<p id="vb17c1p18">
<span class="m-text m-primary">iriyāpathamado</span><br />
</p>
<p id="vb17c1p19">
<span class="m-text m-primary">iddhimado</span><br />
</p>
<p id="vb17c1p20">
<span class="m-text m-primary">yasamado</span><br />
</p>
<p id="vb17c1p21">
<span class="m-text m-primary">sīlamado</span><br />
</p>
<p id="vb17c1p22">
<span class="m-text m-primary">jhānamado</span><br />
</p>
<p id="vb17c1p23">
<span class="m-text m-primary">sippamado</span><br />
</p>
<p id="vb17c1p24">
<span class="m-text m-primary">ārohamado</span><br />
</p>
<p id="vb17c1p25">
<span class="m-text m-primary">pariṇāhamado</span><br />
</p>
<p id="vb17c1p26">
<span class="m-text m-primary">saṇṭhānamado</span><br />
</p>
<p id="vb17c1p27">
<span class="m-text m-primary">pāripūrimado</span><br />
</p>
<p id="vb17c1p28">
<span class="m-text m-primary">mado</span><br />
</p>
<p id="vb17c1p29">
<span class="m-text m-primary">pamādo</span><br />
</p>
<p id="vb17c1p30">
<span class="m-text m-primary">thambho</span><br />
</p>
<p id="vb17c1p31">
<span class="m-text m-primary">sārambho</span><br />
</p>
<p id="vb17c1p32">
<span class="m-text m-primary">atricchatā</span><br />
</p>
<p id="vb17c1p33">
<span class="m-text m-primary">mahicchatā</span><br />
</p>
<p id="vb17c1p34">
<span class="m-text m-primary">pāpicchatā</span><br />
</p>
<p id="vb17c1p35">
<span class="m-text m-primary">siṅgaṁ</span><br />
</p>
<p id="vb17c1p36">
<span class="m-text m-primary">tintiṇaṁ</span><br />
</p>
<p id="vb17c1p37">
<span class="m-text m-primary">cāpalyaṁ</span><br />
</p>
<p id="vb17c1p38">
<span class="m-text m-primary">asabhāgavutti</span><br />
</p>
<p id="vb17c1p39">
<span class="m-text m-primary">arati</span><br />
</p>
<p id="vb17c1p40">
<span class="m-text m-primary">tandī</span><br />
</p>
<p id="vb17c1p41">
<span class="m-text m-primary">vijambhitā</span><br />
</p>
<p id="vb17c1p42">
<span class="m-text m-primary">bhattasammado</span><br />
</p>
<p id="vb17c1p43">
<span class="m-text m-primary">cetaso ca līnattaṁ</span><br />
</p>
<p id="vb17c1p44">
<span class="m-text m-primary">kuhanā</span><br />
</p>
<p id="vb17c1p45">
<span class="m-text m-primary">lapanā</span><br />
</p>
<p id="vb17c1p46">
<span class="m-text m-primary">nemittikatā</span><br />
</p>
<p id="vb17c1p47">
<span class="m-text m-primary">nippesikatā</span><br />
</p>
<p id="vb17c1p48">
<span class="m-text m-primary">lābhena lābhaṁ nijigīsanatā</span><br />
</p>
<p id="vb17c1p49">
<span class="m-text m-primary">seyyohamasmīti māno</span><br />
</p>
<p id="vb17c1p50">
<span class="m-text m-primary">sadisohamasmīti māno</span><br />
</p>
<p id="vb17c1p51">
<span class="m-text m-primary">hīnohamasmīti māno</span><br />
</p>
<p id="vb17c1p52">
<span class="m-text m-primary">seyyassa seyyohamasmīti māno</span><br />
</p>
<p id="vb17c1p53">
<span class="m-text m-primary">seyyassa sadisohamasmīti māno</span><br />
</p>
<p id="vb17c1p54">
<span class="m-text m-primary">seyyassa hīnohamasmīti māno</span><br />
</p>
<p id="vb17c1p55">
<span class="m-text m-primary">sadisassa seyyohamasmīti māno</span><br />
</p>
<p id="vb17c1p56">
<span class="m-text m-primary">sadisassa sadisohamasmīti māno</span><br />
</p>
<p id="vb17c1p57">
<span class="m-text m-primary">sadisassa hīnohamasmīti māno</span><br />
</p>
<p id="vb17c1p58">
<span class="m-text m-primary">hīnassa seyyohamasmīti māno</span><br />
</p>
<p id="vb17c1p59">
<span class="m-text m-primary">hīnassa sadisohamasmīti māno</span><br />
</p>
<p id="vb17c1p60">
<span class="m-text m-primary">hīnassa hīnohamasmīti māno</span><br />
</p>
<p id="vb17c1p61">
<span class="m-text m-primary">māno</span><br />
</p>
<p id="vb17c1p62">
<span class="m-text m-primary">atimāno</span><br />
</p>
<p id="vb17c1p63">
<span class="m-text m-primary">mānātimāno</span><br />
</p>
<p id="vb17c1p64">
<span class="m-text m-primary">omāno</span><br />
</p>
<p id="vb17c1p65">
<span class="m-text m-primary">adhimāno</span><br />
</p>
<p id="vb17c1p66">
<span class="m-text m-primary">asmimāno</span><br />
</p>
<p id="vb17c1p67">
<span class="m-text m-primary">micchāmāno</span><br />
</p>
<p id="vb17c1p68">
<span class="m-text m-primary">ñātivitakko</span><br />
</p>
<p id="vb17c1p69">
<span class="m-text m-primary">janapadavitakko</span><br />
</p>
<p id="vb17c1p70">
<span class="m-text m-primary">amaravitakko</span><br />
</p>
<p id="vb17c1p71">
<span class="m-text m-primary">parānuddayatāpaṭisaṁyutto vitakko</span><br />
</p>
<p id="vb17c1p72">
<span class="m-text m-primary">lābhasakkārasilokapaṭisaṁyutto vitakko</span><br />
</p>
<p id="vb17c1p73">
<span class="m-text m-primary">anavaññattipaṭisaṁyutto vitakko.</span><br />
</p>
<p id="vb17c2p1">
<span class="m-text m-primary">Ekakaṁ.</span><br />
</p>
<p id="vb17c3p0">
<span class="m-text m-primary">2. Dukamātikā</span><br />
</p>
<p id="vb17c3p1">
<span class="m-text m-primary">Kodho ca upanāho ca</span><br />
</p>
<p id="vb17c3p2">
<span class="m-text m-primary">makkho ca paḷāso ca</span><br />
</p>
<p id="vb17c3p3">
<span class="m-text m-primary">issā ca macchariyañca</span><br />
</p>
<p id="vb17c3p4">
<span class="m-text m-primary">māyā ca sāṭheyyañca</span><br />
</p>
<p id="vb17c3p5">
<span class="m-text m-primary">avijjā ca bhavataṇhā ca</span><br />
</p>
<p id="vb17c3p6">
<span class="m-text m-primary">bhavadiṭṭhi ca vibhavadiṭṭhi ca</span><br />
</p>
<p id="vb17c3p7">
<span class="m-text m-primary">sassatadiṭṭhi ca ucchedadiṭṭhi ca</span><br />
</p>
<p id="vb17c3p8">
<span class="m-text m-primary">antavādiṭṭhi ca anantavādiṭṭhi ca</span><br />
</p>
<p id="vb17c3p9">
<span class="m-text m-primary">pubbantānudiṭṭhi ca aparantānudiṭṭhi ca</span><br />
</p>
<p id="vb17c3p10">
<span class="m-text m-primary">ahirikañca anottappañca</span><br />
</p>
<p id="vb17c3p11">
<span class="m-text m-primary">dovacassatā ca pāpamittatā ca</span><br />
</p>
<p id="vb17c3p12">
<span class="m-text m-primary">anajjavo ca amaddavo ca</span><br />
</p>
<p id="vb17c3p13">
<span class="m-text m-primary">akkhanti ca asoraccañca</span><br />
</p>
<p id="vb17c3p14">
<span class="m-text m-primary">asākhalyañca appaṭisanthāro ca</span><br />
</p>
<p id="vb17c3p15">
<span class="m-text m-primary">indriyesu aguttadvāratā ca bhojane amattaññutā ca</span><br />
</p>
<p id="vb17c3p16">
<span class="m-text m-primary">muṭṭhassaccañca asampajaññañca</span><br />
</p>
<p id="vb17c3p17">
<span class="m-text m-primary">sīlavipatti ca diṭṭhivipatti ca</span><br />
</p>
<p id="vb17c3p18">
<span class="m-text m-primary">ajjhattasaṁyojanañca bahiddhāsaṁyojanañca.</span><br />
</p>
<p id="vb17c4p1">
<span class="m-text m-primary">Dukaṁ.</span><br />
</p>
<p id="vb17c5p0">
<span class="m-text m-primary">3. Tikamātikā</span><br />
</p>
<p id="vb17c5p1">
<span class="m-text m-primary">Tīṇi akusalamūlāni</span><br />
</p>
<p id="vb17c5p2">
<span class="m-text m-primary">tayo akusalavitakkā</span><br />
</p>
<p id="vb17c5p3">
<span class="m-text m-primary">tisso akusalasaññā</span><br />
</p>
<p id="vb17c5p4">
<span class="m-text m-primary">tisso akusaladhātuyo</span><br />
</p>
<p id="vb17c5p5">
<span class="m-text m-primary">tīṇi duccaritāni</span><br />
</p>
<p id="vb17c5p6">
<span class="m-text m-primary">tayo āsavā</span><br />
</p>
<p id="vb17c5p7">
<span class="m-text m-primary">tīṇi saṁyojanāni</span><br />
</p>
<p id="vb17c5p8">
<span class="m-text m-primary">tisso taṇhā</span><br />
</p>
<p id="vb17c5p9">
<span class="m-text m-primary">aparāpi tisso taṇhā</span><br />
</p>
<p id="vb17c5p10">
<span class="m-text m-primary">aparāpi tisso taṇhā</span><br />
</p>
<p id="vb17c5p11">
<span class="m-text m-primary">tisso esanā</span><br />
</p>
<p id="vb17c5p12">
<span class="m-text m-primary">tisso vidhā</span><br />
</p>
<p id="vb17c5p13">
<span class="m-text m-primary">tīṇi bhayāni</span><br />
</p>
<p id="vb17c5p14">
<span class="m-text m-primary">tīṇi tamāni</span><br />
</p>
<p id="vb17c5p15">
<span class="m-text m-primary">tīṇi titthāyatanāni</span><br />
</p>
<p id="vb17c5p16">
<span class="m-text m-primary">tayo kiñcanā</span><br />
</p>
<p id="vb17c5p17">
<span class="m-text m-primary">tīṇi aṅgaṇāni</span><br />
</p>
<p id="vb17c5p18">
<span class="m-text m-primary">tīṇi malāni</span><br />
</p>
<p id="vb17c5p19">
<span class="m-text m-primary">tīṇi visamāni</span><br />
</p>
<p id="vb17c5p20">
<span class="m-text m-primary">aparānipi tīṇi visamāni</span><br />
</p>
<p id="vb17c5p21">
<span class="m-text m-primary">tayo aggī</span><br />
</p>
<p id="vb17c5p22">
<span class="m-text m-primary">tayo kasāvā</span><br />
</p>
<p id="vb17c5p23">
<span class="m-text m-primary">aparepi tayo kasāvā</span><br />
</p>
<p id="vb17c5p24">
<span class="m-text m-primary">assādadiṭṭhi, attānudiṭṭhi, micchādiṭṭhi</span><br />
</p>
<p id="vb17c5p25">
<span class="m-text m-primary">arati, vihesā, adhammacariyā</span><br />
</p>
<p id="vb17c5p26">
<span class="m-text m-primary">dovacassatā, pāpamittatā, nānattasaññā</span><br />
</p>
<p id="vb17c5p27">
<span class="m-text m-primary">uddhaccaṁ, kosajjaṁ, pamādo</span><br />
</p>
<p id="vb17c5p28">
<span class="m-text m-primary">asantuṭṭhitā, asampajaññatā, mahicchatā</span><br />
</p>
<p id="vb17c5p29">
<span class="m-text m-primary">ahirikaṁ, anottappaṁ, pamādo</span><br />
</p>
<p id="vb17c5p30">
<span class="m-text m-primary">anādariyaṁ, dovacassatā, pāpamittatā</span><br />
</p>
<p id="vb17c5p31">
<span class="m-text m-primary">assaddhiyaṁ, avadaññutā, kosajjaṁ</span><br />
</p>
<p id="vb17c5p32">
<span class="m-text m-primary">uddhaccaṁ, asaṁvaro, dussīlyaṁ</span><br />
</p>
<p id="vb17c5p33">
<span class="m-text m-primary">ariyānaṁ adassanakamyatā, saddhammaṁ asotukamyatā, upārambhacittatā</span><br />
</p>
<p id="vb17c5p34">
<span class="m-text m-primary">muṭṭhassaccaṁ, asampajaññaṁ, cetaso vikkhepo</span><br />
</p>
<p id="vb17c5p35">
<span class="m-text m-primary">ayoniso manasikāro, kummaggasevanā, cetaso ca līnattaṁ.</span><br />
</p>
<p id="vb17c6p1">
<span class="m-text m-primary">Tikaṁ.</span><br />
</p>
<p id="vb17c7p0">
<span class="m-text m-primary">4. Catukkamātikā</span><br />
</p>
<p id="vb17c7p1">
<span class="m-text m-primary">Cattāro āsavā</span><br />
</p>
<p id="vb17c7p2">
<span class="m-text m-primary">cattāro ganthā</span><br />
</p>
<p id="vb17c7p3">
<span class="m-text m-primary">cattāro oghā</span><br />
</p>
<p id="vb17c7p4">
<span class="m-text m-primary">cattāro yogā</span><br />
</p>
<p id="vb17c7p5">
<span class="m-text m-primary">cattāri upādānāni</span><br />
</p>
<p id="vb17c7p6">
<span class="m-text m-primary">cattāro taṇhuppādā</span><br />
</p>
<p id="vb17c7p7">
<span class="m-text m-primary">cattāri agatigamanāni</span><br />
</p>
<p id="vb17c7p8">
<span class="m-text m-primary">cattāro vipariyāsā</span><br />
</p>
<p id="vb17c7p9">
<span class="m-text m-primary">cattāro anariyavohārā</span><br />
</p>
<p id="vb17c7p10">
<span class="m-text m-primary">aparepi cattāro anariyavohārā</span><br />
</p>
<p id="vb17c7p11">
<span class="m-text m-primary">cattāri duccaritāni</span><br />
</p>
<p id="vb17c7p12">
<span class="m-text m-primary">aparānipi cattāri duccaritāni</span><br />
</p>
<p id="vb17c7p13">
<span class="m-text m-primary">cattāri bhayāni</span><br />
</p>
<p id="vb17c7p14">
<span class="m-text m-primary">aparānipi cattāri bhayāni</span><br />
</p>
<p id="vb17c7p15">
<span class="m-text m-primary">catasso diṭṭhiyo.</span><br />
</p>
<p id="vb17c8p1">
<span class="m-text m-primary">Catukkaṁ.</span><br />
</p>
<p id="vb17c9p0">
<span class="m-text m-primary">5. Pañcakamātikā</span><br />
</p>
<p id="vb17c9p1">
<span class="m-text m-primary">Pañcorambhāgiyāni saṁyojanāni</span><br />
</p>
<p id="vb17c9p2">
<span class="m-text m-primary">pañcuddhambhāgiyāni saṁyojanāni</span><br />
</p>
<p id="vb17c9p3">
<span class="m-text m-primary">pañca macchariyāni</span><br />
</p>
<p id="vb17c9p4">
<span class="m-text m-primary">pañca saṅgā</span><br />
</p>
<p id="vb17c9p5">
<span class="m-text m-primary">pañca sallā</span><br />
</p>
<p id="vb17c9p6">
<span class="m-text m-primary">pañca cetokhilā</span><br />
</p>
<p id="vb17c9p7">
<span class="m-text m-primary">pañca cetasovinibandhā</span><br />
</p>
<p id="vb17c9p8">
<span class="m-text m-primary">pañca nīvaraṇāni</span><br />
</p>
<p id="vb17c9p9">
<span class="m-text m-primary">pañca kammāni ānantarikāni</span><br />
</p>
<p id="vb17c9p10">
<span class="m-text m-primary">pañca diṭṭhiyo</span><br />
</p>
<p id="vb17c9p11">
<span class="m-text m-primary">pañca verā</span><br />
</p>
<p id="vb17c9p12">
<span class="m-text m-primary">pañca byasanā</span><br />
</p>
<p id="vb17c9p13">
<span class="m-text m-primary">pañca akkhantiyā ādīnavā</span><br />
</p>
<p id="vb17c9p14">
<span class="m-text m-primary">pañca bhayāni</span><br />
</p>
<p id="vb17c9p15">
<span class="m-text m-primary">pañca diṭṭhadhammanibbānavādā.</span><br />
</p>
<p id="vb17c10p1">
<span class="m-text m-primary">Pañcakaṁ.</span><br />
</p>
<p id="vb17c11p0">
<span class="m-text m-primary">6. Chakkamātikā</span><br />
</p>
<p id="vb17c11p1">
<span class="m-text m-primary">Cha vivādamūlāni</span><br />
</p>
<p id="vb17c11p2">
<span class="m-text m-primary">cha chandarāgā</span><br />
</p>
<p id="vb17c11p3">
<span class="m-text m-primary">cha virodhavatthūni</span><br />
</p>
<p id="vb17c11p4">
<span class="m-text m-primary">cha taṇhākāyā</span><br />
</p>
<p id="vb17c11p5">
<span class="m-text m-primary">cha agāravā</span><br />
</p>
<p id="vb17c11p6">
<span class="m-text m-primary">cha parihāniyā dhammā</span><br />
</p>
<p id="vb17c11p7">
<span class="m-text m-primary">aparepi cha parihāniyā dhammā</span><br />
</p>
<p id="vb17c11p8">
<span class="m-text m-primary">cha somanassupavicārā</span><br />
</p>
<p id="vb17c11p9">
<span class="m-text m-primary">cha domanassupavicārā</span><br />
</p>
<p id="vb17c11p10">
<span class="m-text m-primary">cha upekkhupavicārā</span><br />
</p>
<p id="vb17c11p11">
<span class="m-text m-primary">cha gehasitāni somanassāni</span><br />
</p>
<p id="vb17c11p12">
<span class="m-text m-primary">cha gehasitāni domanassāni</span><br />
</p>
<p id="vb17c11p13">
<span class="m-text m-primary">cha gehasitā upekkhā</span><br />
</p>
<p id="vb17c11p14">
<span class="m-text m-primary">cha diṭṭhiyo.</span><br />
</p>
<p id="vb17c12p1">
<span class="m-text m-primary">Chakkaṁ.</span><br />
</p>
<p id="vb17c13p0">
<span class="m-text m-primary">7. Sattakamātikā</span><br />
</p>
<p id="vb17c13p1">
<span class="m-text m-primary">Satta anusayā</span><br />
</p>
<p id="vb17c13p2">
<span class="m-text m-primary">satta saṁyojanāni</span><br />
</p>
<p id="vb17c13p3">
<span class="m-text m-primary">satta pariyuṭṭhānāni</span><br />
</p>
<p id="vb17c13p4">
<span class="m-text m-primary">satta asaddhammā</span><br />
</p>
<p id="vb17c13p5">
<span class="m-text m-primary">satta duccaritāni</span><br />
</p>
<p id="vb17c13p6">
<span class="m-text m-primary">satta mānā</span><br />
</p>
<p id="vb17c13p7">
<span class="m-text m-primary">satta diṭṭhiyo.</span><br />
</p>
<p id="vb17c14p1">
<span class="m-text m-primary">Sattakaṁ.</span><br />
</p>
<p id="vb17c15p0">
<span class="m-text m-primary">8. Aṭṭhakamātikā</span><br />
</p>
<p id="vb17c15p1">
<span class="m-text m-primary">Aṭṭha kilesavatthūni</span><br />
</p>
<p id="vb17c15p2">
<span class="m-text m-primary">aṭṭha kusītavatthūni</span><br />
</p>
<p id="vb17c15p3">
<span class="m-text m-primary">aṭṭhasu lokadhammesu cittassa paṭighāto</span><br />
</p>
<p id="vb17c15p4">
<span class="m-text m-primary">aṭṭha anariyavohārā</span><br />
</p>
<p id="vb17c15p5">
<span class="m-text m-primary">aṭṭha micchattā</span><br />
</p>
<p id="vb17c15p6">
<span class="m-text m-primary">aṭṭha purisadosā</span><br />
</p>
<p id="vb17c15p7">
<span class="m-text m-primary">aṭṭha asaññivādā</span><br />
</p>
<p id="vb17c15p8">
<span class="m-text m-primary">aṭṭha nevasaññināsaññivādā.</span><br />
</p>
<p id="vb17c16p1">
<span class="m-text m-primary">Aṭṭhakaṁ.</span><br />
</p>
<p id="vb17c17p0">
<span class="m-text m-primary">9. Navakamātikā</span><br />
</p>
<p id="vb17c17p1">
<span class="m-text m-primary">Nava āghātavatthūni</span><br />
</p>
<p id="vb17c17p2">
<span class="m-text m-primary">nava purisamalāni</span><br />
</p>
<p id="vb17c17p3">
<span class="m-text m-primary">navavidhā mānā</span><br />
</p>
<p id="vb17c17p4">
<span class="m-text m-primary">nava taṇhāmūlakā dhammā</span><br />
</p>
<p id="vb17c17p5">
<span class="m-text m-primary">nava iñjitāni</span><br />
</p>
<p id="vb17c17p6">
<span class="m-text m-primary">nava maññitāni</span><br />
</p>
<p id="vb17c17p7">
<span class="m-text m-primary">nava phanditāni</span><br />
</p>
<p id="vb17c17p8">
<span class="m-text m-primary">nava papañcitāni</span><br />
</p>
<p id="vb17c17p9">
<span class="m-text m-primary">nava saṅkhatāni.</span><br />
</p>
<p id="vb17c18p1">
<span class="m-text m-primary">Navakaṁ.</span><br />
</p>
<p id="vb17c19p0">
<span class="m-text m-primary">10. Dasakamātikā</span><br />
</p>
<p id="vb17c19p1">
<span class="m-text m-primary">Dasa kilesavatthūni</span><br />
</p>
<p id="vb17c19p2">
<span class="m-text m-primary">dasa āghātavatthūni</span><br />
</p>
<p id="vb17c19p3">
<span class="m-text m-primary">dasa akusalakammapathā</span><br />
</p>
<p id="vb17c19p4">
<span class="m-text m-primary">dasa saṁyojanāni</span><br />
</p>
<p id="vb17c19p5">
<span class="m-text m-primary">dasa micchattā</span><br />
</p>
<p id="vb17c19p6">
<span class="m-text m-primary">dasavatthukā micchādiṭṭhi</span><br />
</p>
<p id="vb17c19p7">
<span class="m-text m-primary">dasavatthukā antaggāhikā diṭṭhi.</span><br />
</p>
<p id="vb17c20p1">
<span class="m-text m-primary">Dasakaṁ.</span><br />
</p>
<p id="vb17c21p1">
<span class="m-text m-primary">Aṭṭhārasa taṇhāvicaritāni ajjhattikassa upādāya, aṭṭhārasa taṇhāvicaritāni bāhirassa upādāya, tadekajjhaṁ abhisaññūhitvā abhisaṅkhipitvā chattiṁsa taṇhāvicaritāni honti.</span><br />
</p>
<p id="vb17c21p2">
<span class="m-text m-primary">Iti atītāni chattiṁsa taṇhāvicaritāni, anāgatāni chattiṁsa taṇhāvicaritāni, paccuppannāni chattiṁsa taṇhāvicaritāni, tadekajjhaṁ abhisaññūhitvā abhisaṅkhipitvā aṭṭha taṇhāvicaritasataṁ hoti.</span><br />
</p>
<p id="vb17c21p3">
<span class="m-text m-primary">Yāni ca dvāsaṭṭhi diṭṭhigatāni brahmajāle veyyākaraṇe vuttāni bhagavatā.</span><br />
</p>
<p id="vb17c22p1">
<span class="m-text m-primary">Mātikā.</span><br />
</p>
<p id="vb17c23p0p1">
<span class="m-text m-primary">Niddesa</span><br />
</p>
<p id="vb17c23p0p2">
<span class="m-text m-primary">1. Ekakaniddesa</span><br />
</p>
<p id="vb17c23p1">
<span class="m-text m-primary">Tattha katamo jātimado?</span><br />
</p>
<p id="vb17c23p2">
<span class="m-text m-primary">Jātiṁ paṭicca mado majjanā majjitattaṁ māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c23p3">
<span class="m-text m-primary">ayaṁ vuccati “jātimado”.</span><br />
</p>
<p id="vb17c24p1">
<span class="m-text m-primary">Tattha katamo gottamado?</span><br />
</p>
<p id="vb17c24p2">
<span class="m-text m-primary">Gottaṁ paṭicca …pe…</span><br />
</p>
<p id="vb17c24p3">
<span class="m-text m-primary">ārogyaṁ paṭicca …pe…</span><br />
</p>
<p id="vb17c24p4">
<span class="m-text m-primary">yobbanaṁ paṭicca …pe…</span><br />
</p>
<p id="vb17c24p5">
<span class="m-text m-primary">jīvitaṁ paṭicca …pe…</span><br />
</p>
<p id="vb17c24p6">
<span class="m-text m-primary">lābhaṁ paṭicca …pe…</span><br />
</p>
<p id="vb17c24p7">
<span class="m-text m-primary">sakkāraṁ paṭicca …pe…</span><br />
</p>
<p id="vb17c24p8">
<span class="m-text m-primary">garukāraṁ paṭicca …pe…</span><br />
</p>
<p id="vb17c24p9">
<span class="m-text m-primary">purekkhāraṁ paṭicca …pe…</span><br />
</p>
<p id="vb17c24p10">
<span class="m-text m-primary">parivāraṁ paṭicca …pe…</span><br />
</p>
<p id="vb17c24p11">
<span class="m-text m-primary">bhogaṁ paṭicca …pe…</span><br />
</p>
<p id="vb17c24p12">
<span class="m-text m-primary">vaṇṇaṁ paṭicca …pe…</span><br />
</p>
<p id="vb17c24p13">
<span class="m-text m-primary">sutaṁ paṭicca …pe…</span><br />
</p>
<p id="vb17c24p14">
<span class="m-text m-primary">paṭibhānaṁ paṭicca …pe…</span><br />
</p>
<p id="vb17c24p15">
<span class="m-text m-primary">rattaññutaṁ paṭicca …pe…</span><br />
</p>
<p id="vb17c24p16">
<span class="m-text m-primary">piṇḍapātikattaṁ paṭicca …pe…</span><br />
</p>
<p id="vb17c24p17">
<span class="m-text m-primary">anavaññātaṁ paṭicca …pe…</span><br />
</p>
<p id="vb17c24p18">
<span class="m-text m-primary">iriyāpathaṁ paṭicca …pe…</span><br />
</p>
<p id="vb17c24p19">
<span class="m-text m-primary">iddhiṁ paṭicca …pe…</span><br />
</p>
<p id="vb17c24p20">
<span class="m-text m-primary">yasaṁ paṭicca …pe…</span><br />
</p>
<p id="vb17c24p21">
<span class="m-text m-primary">sīlaṁ paṭicca …pe…</span><br />
</p>
<p id="vb17c24p22">
<span class="m-text m-primary">jhānaṁ paṭicca …pe…</span><br />
</p>
<p id="vb17c24p23">
<span class="m-text m-primary">sippaṁ paṭicca …pe…</span><br />
</p>
<p id="vb17c24p24">
<span class="m-text m-primary">ārohaṁ paṭicca …pe…</span><br />
</p>
<p id="vb17c24p25">
<span class="m-text m-primary">pariṇāhaṁ paṭicca …pe…</span><br />
</p>
<p id="vb17c24p26">
<span class="m-text m-primary">saṇṭhānaṁ paṭicca …pe…</span><br />
</p>
<p id="vb17c24p27">
<span class="m-text m-primary">pāripūriṁ paṭicca mado majjanā majjitattaṁ māno ca maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c24p28">
<span class="m-text m-primary">ayaṁ vuccati “pāripūrimado”.</span><br />
</p>
<p id="vb17c25p1">
<span class="m-text m-primary">Tattha katamo mado?</span><br />
</p>
<p id="vb17c25p2">
<span class="m-text m-primary">Yo mado majjanā majjitattaṁ māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c25p3">
<span class="m-text m-primary">ayaṁ vuccati “mado”.</span><br />
</p>
<p id="vb17c26p1">
<span class="m-text m-primary">Tattha katamo pamādo?</span><br />
</p>
<p id="vb17c26p2">
<span class="m-text m-primary">Kāyaduccarite vā vacīduccarite vā manoduccarite vā pañcasu vā kāmaguṇesu cittassa vossaggo vossaggānuppadānaṁ kusalānaṁ vā dhammānaṁ bhāvanāya asakkaccakiriyatā asātaccakiriyatā anaṭṭhitakiriyatā olīnavuttitā nikkhittachandatā nikkhittadhuratā anāsevanā abhāvanā abahulīkammaṁ anadhiṭṭhānaṁ ananuyogo pamādo, yo evarūpo pamādo pamajjanā pamajjitattaṁ—</span><br />
</p>
<p id="vb17c26p3">
<span class="m-text m-primary">ayaṁ vuccati “pamādo”.</span><br />
</p>
<p id="vb17c27p1">
<span class="m-text m-primary">Tattha katamo thambho?</span><br />
</p>
<p id="vb17c27p2">
<span class="m-text m-primary">Yo thambho thambhanā thambhitattaṁ kakkhaḷiyaṁ phārusiyaṁ ujucittatā amudutā—</span><br />
</p>
<p id="vb17c27p3">
<span class="m-text m-primary">ayaṁ vuccati “thambho”.</span><br />
</p>
<p id="vb17c28p1">
<span class="m-text m-primary">Tattha katamo sārambho?</span><br />
</p>
<p id="vb17c28p2">
<span class="m-text m-primary">Yo sārambho paṭisārambho sārambhanā paṭisārambhanā paṭisārambhitattaṁ—</span><br />
</p>
<p id="vb17c28p3">
<span class="m-text m-primary">ayaṁ vuccati “sārambho”.</span><br />
</p>
<p id="vb17c29p1">
<span class="m-text m-primary">Tattha katamā atricchatā?</span><br />
</p>
<p id="vb17c29p2">
<span class="m-text m-primary">Itarītaracīvarapiṇḍapātasenāsanagilānappaccayabhesajjaparikkhārehi pañcahi vā kāmaguṇehi asantuṭṭhassa bhiyyokamyatā, yā evarūpā icchā icchāgatā atricchatā rāgo sārāgo cittassa sārāgo—</span><br />
</p>
<p id="vb17c29p3">
<span class="m-text m-primary">ayaṁ vuccati “atricchatā”.</span><br />
</p>
<p id="vb17c30p1">
<span class="m-text m-primary">Tattha katamā mahicchatā?</span><br />
</p>
<p id="vb17c30p2">
<span class="m-text m-primary">Itarītaracīvarapiṇḍapātasenāsanagilānappaccayabhesajjaparikkhārehi pañcahi vā kāmaguṇehi asantuṭṭhassa bhiyyokamyatā, yā evarūpā icchā icchāgatā mahicchatā rāgo sārāgo cittassa sārāgo—</span><br />
</p>
<p id="vb17c30p3">
<span class="m-text m-primary">ayaṁ vuccati “mahicchatā”.</span><br />
</p>
<p id="vb17c31p1">
<span class="m-text m-primary">Tattha katamā pāpicchatā?</span><br />
</p>
<p id="vb17c31p2">
<span class="m-text m-primary">Idhekacco assaddho samāno “saddhoti maṁ jano jānātū”ti icchati, dussīlo samāno “sīlavāti maṁ jano jānātū”ti icchati, appassuto samāno “bahussutoti maṁ jano jānātū”ti icchati, saṅgaṇikārāmo samāno “pavivittoti maṁ jano jānātū”ti icchati, kusīto samāno “āraddhavīriyoti maṁ jano jānātū”ti icchati, muṭṭhassatī samāno “upaṭṭhitassatīti maṁ jano jānātū”ti icchati, asamāhito samāno “samāhitoti maṁ jano jānātū”ti icchati, duppañño samāno “paññavāti maṁ jano jānātū”ti icchati, akhīṇāsavo samāno “khīṇāsavoti maṁ jano jānātū”ti icchati—</span><br />
</p>
<p id="vb17c31p3">
<span class="m-text m-primary">yā evarūpā icchā icchāgatā pāpicchatā rāgo sārāgo cittassa sārāgo—</span><br />
</p>
<p id="vb17c31p4">
<span class="m-text m-primary">ayaṁ vuccati “pāpicchatā”.</span><br />
</p>
<p id="vb17c32p1">
<span class="m-text m-primary">Tattha katamaṁ siṅgaṁ?</span><br />
</p>
<p id="vb17c32p2">
<span class="m-text m-primary">Yaṁ siṅgaṁ siṅgāratā cāturatā cāturiyaṁ parikkhattatā pārikkhattiyaṁ—</span><br />
</p>
<p id="vb17c32p3">
<span class="m-text m-primary">idaṁ vuccati “siṅgaṁ”.</span><br />
</p>
<p id="vb17c33p1">
<span class="m-text m-primary">Tattha katamaṁ tintiṇaṁ?</span><br />
</p>
<p id="vb17c33p2">
<span class="m-text m-primary">Yaṁ tintiṇaṁ tintiṇāyanā tintiṇāyitattaṁ loluppaṁ loluppāyanā loluppāyitattaṁ pucchañjikatā sādhukamyatā—</span><br />
</p>
<p id="vb17c33p3">
<span class="m-text m-primary">idaṁ vuccati “tintiṇaṁ”.</span><br />
</p>
<p id="vb17c34p1">
<span class="m-text m-primary">Tattha katamaṁ cāpalyaṁ?</span><br />
</p>
<p id="vb17c34p2">
<span class="m-text m-primary">Cīvaramaṇḍanā pattamaṇḍanā senāsanamaṇḍanā imassa vā pūtikāyassa bāhirānaṁ vā parikkhārānaṁ maṇḍanā vibhūsanā keḷanā parikeḷanā giddhikatā giddhikattaṁ capalatā cāpalyaṁ—</span><br />
</p>
<p id="vb17c34p3">
<span class="m-text m-primary">idaṁ vuccati “cāpalyaṁ”.</span><br />
</p>
<p id="vb17c35p1">
<span class="m-text m-primary">Tattha katamaṁ asabhāgavutti?</span><br />
</p>
<p id="vb17c35p2">
<span class="m-text m-primary">Mātari vā pitari vā jeṭṭhe vā bhātari vā ācariyesu vā upajjhāye vā buddhe vā sāvakesu vā aññataraññataresu garuṭṭhāniyesu vippaṭikūlaggāhitā vipaccanīkasātatā anādariyaṁ anādariyatā agāravatā appatissavatā—</span><br />
</p>
<p id="vb17c35p3">
<span class="m-text m-primary">ayaṁ vuccati “asabhāgavutti”.</span><br />
</p>
<p id="vb17c36p1">
<span class="m-text m-primary">Tattha katamā arati?</span><br />
</p>
<p id="vb17c36p2">
<span class="m-text m-primary">Pantesu vā senāsanesu aññataraññataresu vā adhikusalesu dhammesu arati aratitā anabhirati anabhiramaṇā ukkaṇṭhitā paritassitā—</span><br />
</p>
<p id="vb17c36p3">
<span class="m-text m-primary">ayaṁ vuccati “arati”.</span><br />
</p>
<p id="vb17c37p1">
<span class="m-text m-primary">Tattha katamā tandī?</span><br />
</p>
<p id="vb17c37p2">
<span class="m-text m-primary">Yā tandī tandiyanā tandimanakatā ālasyaṁ ālasyāyanā ālasyāyitattaṁ—</span><br />
</p>
<p id="vb17c37p3">
<span class="m-text m-primary">ayaṁ vuccati “tandī”.</span><br />
</p>
<p id="vb17c38p1">
<span class="m-text m-primary">Tattha katamā vijambhitā?</span><br />
</p>
<p id="vb17c38p2">
<span class="m-text m-primary">Yā kāyassa jambhanā vijambhanā ānamanā vinamanā sannamanā paṇamanā byādhiyakaṁ—</span><br />
</p>
<p id="vb17c38p3">
<span class="m-text m-primary">ayaṁ vuccati “vijambhitā”.</span><br />
</p>
<p id="vb17c39p1">
<span class="m-text m-primary">Tattha katamo bhattasammado?</span><br />
</p>
<p id="vb17c39p2">
<span class="m-text m-primary">Yā bhuttāvissa bhattamucchā bhattakilamatho bhattapariḷāho kāyaduṭṭhullaṁ—</span><br />
</p>
<p id="vb17c39p3">
<span class="m-text m-primary">ayaṁ vuccati “bhattasammado”.</span><br />
</p>
<p id="vb17c40p1">
<span class="m-text m-primary">Tattha katamaṁ cetaso ca līnattaṁ?</span><br />
</p>
<p id="vb17c40p2">
<span class="m-text m-primary">Yā cittassa akalyatā akammaññatā olīyanā sallīyanā līnaṁ līyanā līyitattaṁ thinaṁ thiyanā thiyitattaṁ cittassa—</span><br />
</p>
<p id="vb17c40p3">
<span class="m-text m-primary">idaṁ vuccati “cetaso ca līnattaṁ”.</span><br />
</p>
<p id="vb17c41p1">
<span class="m-text m-primary">Tattha katamā kuhanā?</span><br />
</p>
<p id="vb17c41p2">
<span class="m-text m-primary">Lābhasakkārasilokasannissitassa pāpicchassa icchāpakatassa paccayapaṭisevanasaṅkhātena vā sāmantajappitena vā iriyāpathassa vā aṭhapanā ṭhapanā saṇṭhapanā bhākuṭitā bhākuṭiyaṁ kuhanā kuhāyanā kuhitattaṁ—</span><br />
</p>
<p id="vb17c41p3">
<span class="m-text m-primary">ayaṁ vuccati “kuhanā”.</span><br />
</p>
<p id="vb17c42p1">
<span class="m-text m-primary">Tattha katamā lapanā?</span><br />
</p>
<p id="vb17c42p2">
<span class="m-text m-primary">Lābhasakkārasilokasannissitassa pāpicchassa icchāpakatassa yā paresaṁ ālapanā lapanā sallapanā ullapanā samullapanā unnahanā samunnahanā ukkācanā samukkācanā anuppiyabhāṇitā cāṭukamyatā muggasūpyatā pāribhaṭayatā—</span><br />
</p>
<p id="vb17c42p3">
<span class="m-text m-primary">ayaṁ vuccati “lapanā”.</span><br />
</p>
<p id="vb17c43p1">
<span class="m-text m-primary">Tattha katamā nemittikatā?</span><br />
</p>
<p id="vb17c43p2">
<span class="m-text m-primary">Lābhasakkārasilokasannissitassa pāpicchassa icchāpakatassa yaṁ paresaṁ nimittaṁ nimittakammaṁ obhāso obhāsakammaṁ sāmantajappā parikathā—</span><br />
</p>
<p id="vb17c43p3">
<span class="m-text m-primary">ayaṁ vuccati “nemittikatā”.</span><br />
</p>
<p id="vb17c44p1">
<span class="m-text m-primary">Tattha katamā nippesikatā?</span><br />
</p>
<p id="vb17c44p2">
<span class="m-text m-primary">Lābhasakkārasilokasannissitassa pāpicchassa icchāpakatassa yā paresaṁ akkosanā vambhanā garahaṇā ukkhepanā samukkhepanā khipanā saṅkhipanā pāpanā sampāpanā avaṇṇahārikā parapiṭṭhimaṁsikatā—</span><br />
</p>
<p id="vb17c44p3">
<span class="m-text m-primary">ayaṁ vuccati “nippesikatā”.</span><br />
</p>
<p id="vb17c45p1">
<span class="m-text m-primary">Tattha katamā lābhena lābhaṁ nijigīsanatā?</span><br />
</p>
<p id="vb17c45p2">
<span class="m-text m-primary">Lābhasakkārasilokasannissito pāpiccho icchāpakato ito laddhaṁ āmisaṁ amutra harati amutra vā laddhaṁ āmisaṁ idha āharati, yā evarūpā āmisassa eṭṭhi gaveṭṭhi pariyeṭṭhi esanā gavesanā pariyesanā—</span><br />
</p>
<p id="vb17c45p3">
<span class="m-text m-primary">ayaṁ vuccati “lābhena lābhaṁ nijigīsanatā”.</span><br />
</p>
<p id="vb17c46p1">
<span class="m-text m-primary">Tattha katamo seyyohamasmīti māno?</span><br />
</p>
<p id="vb17c46p2">
<span class="m-text m-primary">Idhekacco jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vatthunā mānaṁ jappeti, yo evarūpo māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c46p3">
<span class="m-text m-primary">ayaṁ vuccati “seyyohamasmīti māno”.</span><br />
</p>
<p id="vb17c47p1">
<span class="m-text m-primary">Tattha katamo sadisohamasmīti māno?</span><br />
</p>
<p id="vb17c47p2">
<span class="m-text m-primary">Idhekacco jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vatthunā mānaṁ jappeti, yo evarūpo māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c47p3">
<span class="m-text m-primary">ayaṁ vuccati “sadisohamasmīti māno”.</span><br />
</p>
<p id="vb17c48p1">
<span class="m-text m-primary">Tattha katamo hīnohamasmīti māno?</span><br />
</p>
<p id="vb17c48p2">
<span class="m-text m-primary">Idhekacco jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vatthunā omānaṁ jappeti, yo evarūpo omāno omaññanā omaññitattaṁ hīḷanā ohīḷanā ohīḷitattaṁ attuññā attavaññā attaparibhavo—</span><br />
</p>
<p id="vb17c48p3">
<span class="m-text m-primary">ayaṁ vuccati “hīnohamasmīti māno”.</span><br />
</p>
<p id="vb17c49p1">
<span class="m-text m-primary">Tattha katamo seyyassa seyyohamasmīti māno?</span><br />
</p>
<p id="vb17c49p2">
<span class="m-text m-primary">Idhekacco seyyo hoti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vatthunā parehi seyyaṁ attānaṁ dahati;</span><br />
</p>
<p id="vb17c49p3">
<span class="m-text m-primary">so taṁ nissāya mānaṁ jappeti.</span><br />
</p>
<p id="vb17c49p4">
<span class="m-text m-primary">Yo evarūpo māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c49p5">
<span class="m-text m-primary">ayaṁ vuccati “seyyassa seyyohamasmīti māno”.</span><br />
</p>
<p id="vb17c50p1">
<span class="m-text m-primary">Tattha katamo seyyassa sadisohamasmīti māno?</span><br />
</p>
<p id="vb17c50p2">
<span class="m-text m-primary">Idhekacco seyyo hoti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vatthunā parehi sadisaṁ attānaṁ dahati;</span><br />
</p>
<p id="vb17c50p3">
<span class="m-text m-primary">so taṁ nissāya mānaṁ jappeti.</span><br />
</p>
<p id="vb17c50p4">
<span class="m-text m-primary">Yo evarūpo māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c50p5">
<span class="m-text m-primary">ayaṁ vuccati “seyyassa sadisohamasmīti māno”.</span><br />
</p>
<p id="vb17c51p1">
<span class="m-text m-primary">Tattha katamo seyyassa hīnohamasmīti māno?</span><br />
</p>
<p id="vb17c51p2">
<span class="m-text m-primary">Idhekacco seyyo hoti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vatthunā parehi hīnaṁ attānaṁ dahati;</span><br />
</p>
<p id="vb17c51p3">
<span class="m-text m-primary">so taṁ nissāya omānaṁ jappeti.</span><br />
</p>
<p id="vb17c51p4">
<span class="m-text m-primary">Yo evarūpo omāno omaññanā omaññitattaṁ hīḷanā ohīḷanā ohīḷitattaṁ attuññā attavaññā attaparibhavo—</span><br />
</p>
<p id="vb17c51p5">
<span class="m-text m-primary">ayaṁ vuccati “seyyassa hīnohamasmīti māno”.</span><br />
</p>
<p id="vb17c52p1">
<span class="m-text m-primary">Tattha katamo sadisassa seyyohamasmīti māno?</span><br />
</p>
<p id="vb17c52p2">
<span class="m-text m-primary">Idhekacco sadiso hoti jātiyā vā gottena vā kolaputtiyena vā …pe… aññataraññatarena vatthunā parehi seyyaṁ attānaṁ dahati;</span><br />
</p>
<p id="vb17c52p3">
<span class="m-text m-primary">so taṁ nissāya mānaṁ jappeti.</span><br />
</p>
<p id="vb17c52p4">
<span class="m-text m-primary">Yo evarūpo māno maññanā maññitattaṁ …pe… ketukamyatā cittassa—</span><br />
</p>
<p id="vb17c52p5">
<span class="m-text m-primary">ayaṁ vuccati “sadisassa seyyohamasmīti māno”.</span><br />
</p>
<p id="vb17c53p1">
<span class="m-text m-primary">Tattha katamo sadisassa sadisohamasmīti māno?</span><br />
</p>
<p id="vb17c53p2">
<span class="m-text m-primary">Idhekacco sadiso hoti jātiyā vā gottena vā kolaputtiyena vā …pe… aññataraññatarena vatthunā parehi sadisaṁ attānaṁ dahati;</span><br />
</p>
<p id="vb17c53p3">
<span class="m-text m-primary">so taṁ nissāya mānaṁ jappeti.</span><br />
</p>
<p id="vb17c53p4">
<span class="m-text m-primary">Yo evarūpo māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c53p5">
<span class="m-text m-primary">ayaṁ vuccati “sadisassa sadisohamasmīti māno”.</span><br />
</p>
<p id="vb17c54p1">
<span class="m-text m-primary">Tattha katamo sadisassa hīnohamasmīti māno?</span><br />
</p>
<p id="vb17c54p2">
<span class="m-text m-primary">Idhekacco sadiso hoti jātiyā vā gottena vā kolaputtiyena vā …pe… aññataraññatarena vatthunā parehi hīnaṁ attānaṁ dahati;</span><br />
</p>
<p id="vb17c54p3">
<span class="m-text m-primary">so taṁ nissāya omānaṁ jappeti.</span><br />
</p>
<p id="vb17c54p4">
<span class="m-text m-primary">Yo evarūpo omāno omaññanā omaññitattaṁ hīḷanā ohīḷanā ohīḷitattaṁ attuññā attavaññā attaparibhavo—</span><br />
</p>
<p id="vb17c54p5">
<span class="m-text m-primary">ayaṁ vuccati “sadisassa hīnohamasmīti māno”.</span><br />
</p>
<p id="vb17c55p1">
<span class="m-text m-primary">Tattha katamo hīnassa seyyohamasmīti māno?</span><br />
</p>
<p id="vb17c55p2">
<span class="m-text m-primary">Idhekacco hīno hoti jātiyā vā gottena vā kolaputtiyena vā …pe… aññataraññatarena vatthunā parehi seyyaṁ attānaṁ dahati;</span><br />
</p>
<p id="vb17c55p3">
<span class="m-text m-primary">so taṁ nissāya mānaṁ jappeti.</span><br />
</p>
<p id="vb17c55p4">
<span class="m-text m-primary">Yo evarūpo māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c55p5">
<span class="m-text m-primary">ayaṁ vuccati “hīnassa seyyohamasmīti māno”.</span><br />
</p>
<p id="vb17c56p1">
<span class="m-text m-primary">Tattha katamo hīnassa sadisohamasmīti māno?</span><br />
</p>
<p id="vb17c56p2">
<span class="m-text m-primary">Idhekacco hīno hoti jātiyā vā gottena vā kolaputtiyena vā …pe… aññataraññatarena vatthunā parehi sadisaṁ attānaṁ dahati;</span><br />
</p>
<p id="vb17c56p3">
<span class="m-text m-primary">so taṁ nissāya mānaṁ jappeti.</span><br />
</p>
<p id="vb17c56p4">
<span class="m-text m-primary">Yo evarūpo māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c56p5">
<span class="m-text m-primary">ayaṁ vuccati “hīnassa sadisohamasmīti māno”.</span><br />
</p>
<p id="vb17c57p1">
<span class="m-text m-primary">Tattha katamo hīnassa hīnohamasmīti māno?</span><br />
</p>
<p id="vb17c57p2">
<span class="m-text m-primary">Idhekacco hīno hoti jātiyā vā gottena vā kolaputtiyena vā …pe… aññataraññatarena vatthunā parehi sadisaṁ attānaṁ dahati;</span><br />
</p>
<p id="vb17c57p3">
<span class="m-text m-primary">so taṁ nissāya omānaṁ jappeti.</span><br />
</p>
<p id="vb17c57p4">
<span class="m-text m-primary">Yo evarūpo omāno omaññanā omaññitattaṁ hīḷanā ohīḷanā ohīḷitattaṁ attuññā attavaññā attaparibhavo—</span><br />
</p>
<p id="vb17c57p5">
<span class="m-text m-primary">ayaṁ vuccati “hīnassa hīnohamasmīti māno”.</span><br />
</p>
<p id="vb17c58p1">
<span class="m-text m-primary">Tattha katamo māno?</span><br />
</p>
<p id="vb17c58p2">
<span class="m-text m-primary">Yo māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c58p3">
<span class="m-text m-primary">ayaṁ vuccati “māno”.</span><br />
</p>
<p id="vb17c59p1">
<span class="m-text m-primary">Tattha katamo atimāno?</span><br />
</p>
<p id="vb17c59p2">
<span class="m-text m-primary">Idhekacco jātiyā vā gottena vā kolaputtiyena vā …pe… aññataraññatarena vatthunā parehi attānaṁ atimaññati.</span><br />
</p>
<p id="vb17c59p3">
<span class="m-text m-primary">Yo evarūpo māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c59p4">
<span class="m-text m-primary">ayaṁ vuccati “atimāno”.</span><br />
</p>
<p id="vb17c60p1">
<span class="m-text m-primary">Tattha katamo mānātimāno?</span><br />
</p>
<p id="vb17c60p2">
<span class="m-text m-primary">Idhekacco jātiyā vā gottena vā kolaputtiyena vā …pe… aññataraññatarena vatthunā pubbakālaṁ parehi sadisaṁ attānaṁ dahati, aparakālaṁ attānaṁ seyyaṁ dahati.</span><br />
</p>
<p id="vb17c60p3">
<span class="m-text m-primary">Yo evarūpo māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c60p4">
<span class="m-text m-primary">ayaṁ vuccati “mānātimāno”.</span><br />
</p>
<p id="vb17c61p1">
<span class="m-text m-primary">Tattha katamo omāno?</span><br />
</p>
<p id="vb17c61p2">
<span class="m-text m-primary">Idhekacco jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vatthunā omānaṁ jappeti.</span><br />
</p>
<p id="vb17c61p3">
<span class="m-text m-primary">Yo evarūpo omāno omaññanā omaññitattaṁ hīḷanā ohīḷanā ohīḷitattaṁ attuññā attavaññā attaparibhavo—</span><br />
</p>
<p id="vb17c61p4">
<span class="m-text m-primary">ayaṁ vuccati “omāno”.</span><br />
</p>
<p id="vb17c62p1">
<span class="m-text m-primary">Tattha katamo adhimāno?</span><br />
</p>
<p id="vb17c62p2">
<span class="m-text m-primary">Appatte pattasaññitā, akate katasaññitā, anadhigate adhigatasaññitā, asacchikate sacchikatasaññitā, yo evarūpo māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c62p3">
<span class="m-text m-primary">ayaṁ vuccati “adhimāno”.</span><br />
</p>
<p id="vb17c63p1">
<span class="m-text m-primary">Tattha katamo asmimāno?</span><br />
</p>
<p id="vb17c63p2">
<span class="m-text m-primary">Rūpaṁ asmīti māno, asmīti chando, asmīti anusayo,</span><br />
</p>
<p id="vb17c63p3">
<span class="m-text m-primary">vedanā …pe…</span><br />
</p>
<p id="vb17c63p4">
<span class="m-text m-primary">saññā …pe…</span><br />
</p>
<p id="vb17c63p5">
<span class="m-text m-primary">saṅkhārā …pe…</span><br />
</p>
<p id="vb17c63p6">
<span class="m-text m-primary">viññāṇaṁ asmīti māno, asmīti chando, asmīti anusayo,</span><br />
</p>
<p id="vb17c63p7">
<span class="m-text m-primary">yo evarūpo māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c63p8">
<span class="m-text m-primary">ayaṁ vuccati “asmimāno”.</span><br />
</p>
<p id="vb17c64p1">
<span class="m-text m-primary">Tattha katamo micchāmāno?</span><br />
</p>
<p id="vb17c64p2">
<span class="m-text m-primary">Idhekacco pāpakena vā kammāyatanena pāpakena vā sippāyatanena pāpakena vā vijjāṭṭhānena pāpakena vā sutena pāpakena vā paṭibhānena pāpakena vā sīlena pāpakena vā vatena pāpakena vā sīlabbatena pāpikāya vā diṭṭhiyā aññataraññatarena vatthunā mānaṁ jappeti, yo evarūpo māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="vb17c64p3">
<span class="m-text m-primary">ayaṁ vuccati “micchāmāno”.</span><br />
</p>
<p id="vb17c65p1">
<span class="m-text m-primary">Tattha katamo ñātivitakko?</span><br />
</p>
<p id="vb17c65p2">
<span class="m-text m-primary">Ñātake ārabbha gehasito takko vitakko micchāsaṅkappo—</span><br />
</p>
<p id="vb17c65p3">
<span class="m-text m-primary">ayaṁ vuccati “ñātivitakko”.</span><br />
</p>
<p id="vb17c66p1">
<span class="m-text m-primary">Tattha katamo janapadavitakko?</span><br />
</p>
<p id="vb17c66p2">
<span class="m-text m-primary">Janapadaṁ ārabbha gehasito takko vitakko micchāsaṅkappo—</span><br />
</p>
<p id="vb17c66p3">
<span class="m-text m-primary">ayaṁ vuccati “janapadavitakko”.</span><br />
</p>
<p id="vb17c67p1">
<span class="m-text m-primary">Tattha katamo amaravitakko?</span><br />
</p>
<p id="vb17c67p2">
<span class="m-text m-primary">Dukkarakārikāpaṭisaṁyutto vā diṭṭhigatapaṭisaṁyutto vā gehasito takko vitakko micchāsaṅkappo—</span><br />
</p>
<p id="vb17c67p3">
<span class="m-text m-primary">ayaṁ vuccati “amaravitakko”.</span><br />
</p>
<p id="vb17c68p1">
<span class="m-text m-primary">Tattha katamo parānuddayatāpaṭisaṁyutto vitakko?</span><br />
</p>
<p id="vb17c68p2">
<span class="m-text m-primary">Idhekacco gihīhi saṁsaṭṭho viharati sahanandī sahasokī, sukhitesu sukhito, dukkhitesu dukkhito, uppannesu kiccakaraṇīyesu attanā vā yogaṁ āpajjati.</span><br />
</p>
<p id="vb17c68p3">
<span class="m-text m-primary">Yo tattha gehasito takko vitakko micchāsaṅkappo—</span><br />
</p>
<p id="vb17c68p4">
<span class="m-text m-primary">ayaṁ vuccati “parānuddayatāpaṭisaṁyutto vitakko”.</span><br />
</p>
<p id="vb17c69p1">
<span class="m-text m-primary">Tattha katamo lābhasakkārasilokapaṭisaṁyutto vitakko?</span><br />
</p>
<p id="vb17c69p2">
<span class="m-text m-primary">Lābhasakkārasilokaṁ ārabbha gehasito takko vitakko micchāsaṅkappo—</span><br />
</p>
<p id="vb17c69p3">
<span class="m-text m-primary">ayaṁ vuccati “lābhasakkārasilokapaṭisaṁyutto vitakko”.</span><br />
</p>
<p id="vb17c70p1">
<span class="m-text m-primary">Tattha katamo anavaññattipaṭisaṁyutto vitakko?</span><br />
</p>
<p id="vb17c70p2">
<span class="m-text m-primary">Idhekacco jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vatthunā mā maṁ pare avajāniṁsūti.</span><br />
</p>
<p id="vb17c70p3">
<span class="m-text m-primary">Yo tattha gehasito takko vitakko micchāsaṅkappo—</span><br />
</p>
<p id="vb17c70p4">
<span class="m-text m-primary">ayaṁ vuccati “anavaññattipaṭisaṁyutto vitakko”.</span><br />
</p>
<p id="vb17c71p1">
<span class="m-text m-primary">Ekakaṁ.</span><br />
</p>
<p id="vb17c72p0">
<span class="m-text m-primary">2. Dukaniddesa</span><br />
</p>
<p id="vb17c72p1">
<span class="m-text m-primary">Tattha katamo kodho?</span><br />
</p>
<p id="vb17c72p2">
<span class="m-text m-primary">Yo kodho kujjhanā kujjhitattaṁ doso dussanā dussitattaṁ byāpatti byāpajjanā byāpajjitattaṁ virodho paṭivirodho caṇḍikkaṁ asuropo anattamanatā cittassa—</span><br />
</p>
<p id="vb17c72p3">
<span class="m-text m-primary">ayaṁ vuccati “kodho”.</span><br />
</p>
<p id="vb17c73p1">
<span class="m-text m-primary">Tattha katamo upanāho?</span><br />
</p>
<p id="vb17c73p2">
<span class="m-text m-primary">Pubbakālaṁ kodho, aparakālaṁ upanāho.</span><br />
</p>
<p id="vb17c73p3">
<span class="m-text m-primary">Yo evarūpo upanāho upanayhanā upanayhitattaṁ aṭṭhapanā ṭhapanā saṇṭhapanā anusaṁsandanā anuppabandhanā daḷhīkammaṁ kodhassa—</span><br />
</p>
<p id="vb17c73p4">
<span class="m-text m-primary">ayaṁ vuccati “upanāho”.</span><br />
</p>
<p id="vb17c74p1">
<span class="m-text m-primary">Tattha katamo makkho?</span><br />
</p>
<p id="vb17c74p2">
<span class="m-text m-primary">Yo makkho makkhāyanā makkhāyitattaṁ niṭṭhuriyaṁ niṭṭhuriyakammaṁ—</span><br />
</p>
<p id="vb17c74p3">
<span class="m-text m-primary">ayaṁ vuccati “makkho”.</span><br />
</p>
<p id="vb17c75p1">
<span class="m-text m-primary">Tattha katamo paḷāso?</span><br />
</p>
<p id="vb17c75p2">
<span class="m-text m-primary">Yo paḷāso paḷāsāyanā paḷāsāhāro vivādaṭṭhānaṁ yugaggāho appaṭinissaggo—</span><br />
</p>
<p id="vb17c75p3">
<span class="m-text m-primary">ayaṁ vuccati “paḷāso”.</span><br />
</p>
<p id="vb17c76p1">
<span class="m-text m-primary">Tattha katamā issā?</span><br />
</p>
<p id="vb17c76p2">
<span class="m-text m-primary">Yā paralābhasakkāragarukāramānanavandanapūjanāsu issā issāyanā issāyitattaṁ usūyā usūyanā usūyitattaṁ—</span><br />
</p>
<p id="vb17c76p3">
<span class="m-text m-primary">ayaṁ vuccati “issā”.</span><br />
</p>
<p id="vb17c77p1">
<span class="m-text m-primary">Tattha katamaṁ macchariyaṁ?</span><br />
</p>
<p id="vb17c77p2">
<span class="m-text m-primary">Pañca macchariyāni—</span><br />
</p>
<p id="vb17c77p3">
<span class="m-text m-primary">āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.</span><br />
</p>
<p id="vb17c77p4">
<span class="m-text m-primary">Yaṁ evarūpaṁ maccheraṁ maccharāyanā maccharāyitattaṁ vevicchaṁ kadariyaṁ kaṭukañcukatā aggahitattaṁ cittassa—</span><br />
</p>
<p id="vb17c77p5">
<span class="m-text m-primary">idaṁ vuccati “macchariyaṁ”.</span><br />
</p>
<p id="vb17c78p1">
<span class="m-text m-primary">Tattha katamā māyā?</span><br />
</p>
<p id="vb17c78p2">
<span class="m-text m-primary">Idhekacco kāyena duccaritaṁ caritvā, vācāya duccaritaṁ caritvā, manasā duccaritaṁ caritvā tassa paṭicchādanahetuṁ pāpikaṁ icchaṁ paṇidahati.</span><br />
</p>
<p id="vb17c78p3">
<span class="m-text m-primary">“Mā maṁ jaññā”ti icchati.</span><br />
</p>
<p id="vb17c78p4">
<span class="m-text m-primary">“Mā maṁ jaññā”ti saṅkappeti.</span><br />
</p>
<p id="vb17c78p5">
<span class="m-text m-primary">“Mā maṁ jaññā”ti vācaṁ bhāsati.</span><br />
</p>
<p id="vb17c78p6">
<span class="m-text m-primary">“Mā maṁ jaññā”ti kāyena parakkamati.</span><br />
</p>
<p id="vb17c78p7">
<span class="m-text m-primary">Yā evarūpā māyā māyāvitā accāsarā vañcanā nikati vikiraṇā pariharaṇā gūhanā parigūhanā chādanā paṭicchādanā anuttānīkammaṁ anāvikammaṁ vocchādanā pāpakiriyā—</span><br />
</p>
<p id="vb17c78p8">
<span class="m-text m-primary">ayaṁ vuccati “māyā”.</span><br />
</p>
<p id="vb17c79p1">
<span class="m-text m-primary">Tattha katamaṁ sāṭheyyaṁ?</span><br />
</p>
<p id="vb17c79p2">
<span class="m-text m-primary">Idhekacco saṭho hoti parisaṭho.</span><br />
</p>
<p id="vb17c79p3">
<span class="m-text m-primary">Yaṁ tattha saṭhaṁ saṭhatā sāṭheyyaṁ kakkaratā kakkariyaṁ parikkhattatā pārikkhattiyaṁ—</span><br />
</p>
<p id="vb17c79p4">
<span class="m-text m-primary">idaṁ vuccati “sāṭheyyaṁ”.</span><br />
</p>
<p id="vb17c80p1">
<span class="m-text m-primary">Tattha katamā avijjā?</span><br />
</p>
<p id="vb17c80p2">
<span class="m-text m-primary">Yaṁ aññāṇaṁ adassanaṁ …pe… avijjālaṅgī moho akusalamūlaṁ—</span><br />
</p>
<p id="vb17c80p3">
<span class="m-text m-primary">ayaṁ vuccati “avijjā”.</span><br />
</p>
<p id="vb17c81p1">
<span class="m-text m-primary">Tattha katamā bhavataṇhā?</span><br />
</p>
<p id="vb17c81p2">
<span class="m-text m-primary">Yo bhavesu bhavacchando bhavarāgo bhavanandī bhavataṇhā bhavasineho bhavapariḷāho bhavamucchā bhavajjhosānaṁ—</span><br />
</p>
<p id="vb17c81p3">
<span class="m-text m-primary">ayaṁ vuccati “bhavataṇhā”.</span><br />
</p>
<p id="vb17c82p1">
<span class="m-text m-primary">Tattha katamā bhavadiṭṭhi?</span><br />
</p>
<p id="vb17c82p2">
<span class="m-text m-primary">“Bhavissati attā ca loko cā”ti—</span><br />
</p>
<p id="vb17c82p3">
<span class="m-text m-primary">yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c82p4">
<span class="m-text m-primary">ayaṁ vuccati “bhavadiṭṭhi”.</span><br />
</p>
<p id="vb17c83p1">
<span class="m-text m-primary">Tattha katamā vibhavadiṭṭhi?</span><br />
</p>
<p id="vb17c83p2">
<span class="m-text m-primary">“Na bhavissati attā ca loko cā”ti—</span><br />
</p>
<p id="vb17c83p3">
<span class="m-text m-primary">yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c83p4">
<span class="m-text m-primary">ayaṁ vuccati “vibhavadiṭṭhi”.</span><br />
</p>
<p id="vb17c84p1">
<span class="m-text m-primary">Tattha katamā sassatadiṭṭhi?</span><br />
</p>
<p id="vb17c84p2">
<span class="m-text m-primary">“Sassato attā ca loko cā”ti—</span><br />
</p>
<p id="vb17c84p3">
<span class="m-text m-primary">yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c84p4">
<span class="m-text m-primary">ayaṁ vuccati “sassatadiṭṭhi”.</span><br />
</p>
<p id="vb17c85p1">
<span class="m-text m-primary">Tattha katamā ucchedadiṭṭhi?</span><br />
</p>
<p id="vb17c85p2">
<span class="m-text m-primary">“Ucchijjissati attā ca loko cā”ti—</span><br />
</p>
<p id="vb17c85p3">
<span class="m-text m-primary">yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c85p4">
<span class="m-text m-primary">ayaṁ vuccati “ucchedadiṭṭhi”.</span><br />
</p>
<p id="vb17c86p1">
<span class="m-text m-primary">Tattha katamā antavādiṭṭhi?</span><br />
</p>
<p id="vb17c86p2">
<span class="m-text m-primary">“Antavā attā ca loko cā”ti—</span><br />
</p>
<p id="vb17c86p3">
<span class="m-text m-primary">yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c86p4">
<span class="m-text m-primary">ayaṁ vuccati “antavādiṭṭhi”.</span><br />
</p>
<p id="vb17c87p1">
<span class="m-text m-primary">Tattha katamā anantavādiṭṭhi?</span><br />
</p>
<p id="vb17c87p2">
<span class="m-text m-primary">“Anantavā attā ca loko cā”ti—</span><br />
</p>
<p id="vb17c87p3">
<span class="m-text m-primary">yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c87p4">
<span class="m-text m-primary">ayaṁ vuccati “anantavādiṭṭhi”.</span><br />
</p>
<p id="vb17c88p1">
<span class="m-text m-primary">Tattha katamā pubbantānudiṭṭhi?</span><br />
</p>
<p id="vb17c88p2">
<span class="m-text m-primary">Pubbantaṁ ārabbha yā uppajjati diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c88p3">
<span class="m-text m-primary">ayaṁ vuccati “pubbantānudiṭṭhi”.</span><br />
</p>
<p id="vb17c89p1">
<span class="m-text m-primary">Tattha katamā aparantānudiṭṭhi?</span><br />
</p>
<p id="vb17c89p2">
<span class="m-text m-primary">Aparantaṁ ārabbha yā uppajjati diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c89p3">
<span class="m-text m-primary">ayaṁ vuccati “aparantānudiṭṭhi”.</span><br />
</p>
<p id="vb17c90p1">
<span class="m-text m-primary">Tattha katamaṁ ahirikaṁ?</span><br />
</p>
<p id="vb17c90p2">
<span class="m-text m-primary">Yaṁ na hirīyati hiriyitabbena, na hirīyati pāpakānaṁ akusalānaṁ dhammānaṁ samāpattiyā—</span><br />
</p>
<p id="vb17c90p3">
<span class="m-text m-primary">idaṁ vuccati “ahirikaṁ”.</span><br />
</p>
<p id="vb17c91p1">
<span class="m-text m-primary">Tattha katamaṁ anottappaṁ?</span><br />
</p>
<p id="vb17c91p2">
<span class="m-text m-primary">Yaṁ na ottappati ottappitabbena na ottappati pāpakānaṁ akusalānaṁ dhammānaṁ samāpattiyā—</span><br />
</p>
<p id="vb17c91p3">
<span class="m-text m-primary">idaṁ vuccati “anottappaṁ”.</span><br />
</p>
<p id="vb17c92p1">
<span class="m-text m-primary">Tattha katamā dovacassatā?</span><br />
</p>
<p id="vb17c92p2">
<span class="m-text m-primary">Sahadhammike vuccamāne dovacassāyaṁ dovacassiyaṁ dovacassatā vippaṭikulaggāhitā vipaccanīkasātatā anādariyaṁ anādaratā agāravatā appatissavatā—</span><br />
</p>
<p id="vb17c92p3">
<span class="m-text m-primary">ayaṁ vuccati “dovacassatā”.</span><br />
</p>
<p id="vb17c93p1">
<span class="m-text m-primary">Tattha katamā pāpamittatā?</span><br />
</p>
<p id="vb17c93p2">
<span class="m-text m-primary">Ye te puggalā assaddhā dussīlā appassutā maccharino duppaññā, yā tesaṁ sevanā nisevanā saṁsevanā bhajanā sambhajanā bhatti sambhatti sampavaṅkatā—</span><br />
</p>
<p id="vb17c93p3">
<span class="m-text m-primary">ayaṁ vuccati “pāpamittatā”.</span><br />
</p>
<p id="vb17c94p1">
<span class="m-text m-primary">Tattha katamo anajjavo?</span><br />
</p>
<p id="vb17c94p2">
<span class="m-text m-primary">Yo anajjavo anajjavatā jimhatā vaṅkatā kuṭilatā—</span><br />
</p>
<p id="vb17c94p3">
<span class="m-text m-primary">ayaṁ vuccati “anajjavo”.</span><br />
</p>
<p id="vb17c95p1">
<span class="m-text m-primary">Tattha katamo amaddavo?</span><br />
</p>
<p id="vb17c95p2">
<span class="m-text m-primary">Yā amudutā amaddavatā kakkhaḷiyaṁ phārusiyaṁ kakkhaḷatā kaṭhinatā ujucittatā amudutā—</span><br />
</p>
<p id="vb17c95p3">
<span class="m-text m-primary">ayaṁ vuccati “amaddavo”.</span><br />
</p>
<p id="vb17c96p1">
<span class="m-text m-primary">Tattha katamā akkhanti?</span><br />
</p>
<p id="vb17c96p2">
<span class="m-text m-primary">Yā akkhanti akkhamanatā anadhivāsanatā caṇḍikkaṁ asuropo anattamanatā cittassa—</span><br />
</p>
<p id="vb17c96p3">
<span class="m-text m-primary">ayaṁ vuccati “akkhanti”.</span><br />
</p>
<p id="vb17c97p1">
<span class="m-text m-primary">Tattha katamaṁ asoraccaṁ?</span><br />
</p>
<p id="vb17c97p2">
<span class="m-text m-primary">Kāyiko vītikkamo vācasiko vītikkamo kāyikavācasiko vītikkamo—</span><br />
</p>
<p id="vb17c97p3">
<span class="m-text m-primary">idaṁ vuccati “asoraccaṁ”.</span><br />
</p>
<p id="vb17c97p4">
<span class="m-text m-primary">Sabbampi dussīlyaṁ asoraccaṁ.</span><br />
</p>
<p id="vb17c98p1">
<span class="m-text m-primary">Tattha katamaṁ asākhalyaṁ?</span><br />
</p>
<p id="vb17c98p2">
<span class="m-text m-primary">Yā sā vācā kaṇḍakā kakkasā parakaṭukā parābhisajjanī kodhasāmantā asamādhisaṁvattanikā tathārūpiṁ vācaṁ bhāsitā hoti.</span><br />
</p>
<p id="vb17c98p3">
<span class="m-text m-primary">Yā tattha asaṇhavācatā asakhilavācatā pharusavācatā—</span><br />
</p>
<p id="vb17c98p4">
<span class="m-text m-primary">idaṁ vuccati “asākhalyaṁ”.</span><br />
</p>
<p id="vb17c99p1">
<span class="m-text m-primary">Tattha katamo appaṭisanthāro?</span><br />
</p>
<p id="vb17c99p2">
<span class="m-text m-primary">Dve paṭisanthārā—</span><br />
</p>
<p id="vb17c99p3">
<span class="m-text m-primary">āmisapaṭisanthāro ca dhammapaṭisanthāro ca.</span><br />
</p>
<p id="vb17c99p4">
<span class="m-text m-primary">Idhekacco appaṭisanthārako hoti āmisapaṭisanthārena vā dhammapaṭisanthārena vā—</span><br />
</p>
<p id="vb17c99p5">
<span class="m-text m-primary">ayaṁ vuccati “appaṭisanthāro”.</span><br />
</p>
<p id="vb17c100p1">
<span class="m-text m-primary">Tattha katamā indriyesu aguttadvāratā?</span><br />
</p>
<p id="vb17c100p2">
<span class="m-text m-primary">Idhekacco cakkhunā rūpaṁ disvā nimittaggāhī hoti anubyañjanaggāhī.</span><br />
</p>
<p id="vb17c100p3">
<span class="m-text m-primary">Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya na paṭipajjati, na rakkhati cakkhundriyaṁ, cakkhundriye na saṁvaraṁ āpajjati.</span><br />
</p>
<p id="vb17c100p4">
<span class="m-text m-primary">Sotena saddaṁ sutvā …pe…</span><br />
</p>
<p id="vb17c100p5">
<span class="m-text m-primary">ghānena gandhaṁ ghāyitvā …pe…</span><br />
</p>
<p id="vb17c100p6">
<span class="m-text m-primary">jivhāya rasaṁ sāyitvā …pe…</span><br />
</p>
<p id="vb17c100p7">
<span class="m-text m-primary">kāyena phoṭṭhabbaṁ phusitvā …pe…</span><br />
</p>
<p id="vb17c100p8">
<span class="m-text m-primary">manasā dhammaṁ viññāya nimittaggāhī hoti anubyañjanaggāhī.</span><br />
</p>
<p id="vb17c100p9">
<span class="m-text m-primary">Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya na paṭipajjati, na rakkhati manindriyaṁ, manindriye na saṁvaraṁ āpajjati.</span><br />
</p>
<p id="vb17c100p10">
<span class="m-text m-primary">Yā imesaṁ channaṁ indriyānaṁ agutti agopanā anārakkho asaṁvaro—</span><br />
</p>
<p id="vb17c100p11">
<span class="m-text m-primary">ayaṁ vuccati “indriyesu aguttadvāratā”.</span><br />
</p>
<p id="vb17c101p1">
<span class="m-text m-primary">Tattha katamā bhojane amattaññutā?</span><br />
</p>
<p id="vb17c101p2">
<span class="m-text m-primary">Idhekacco appaṭisaṅkhā ayoniso āhāraṁ āhāreti davāya madāya maṇḍanāya vibhūsanāya.</span><br />
</p>
<p id="vb17c101p3">
<span class="m-text m-primary">Yā tattha asantuṭṭhitā amattaññutā appaṭisaṅkhā bhojane—</span><br />
</p>
<p id="vb17c101p4">
<span class="m-text m-primary">ayaṁ vuccati “bhojane amattaññutā”.</span><br />
</p>
<p id="vb17c102p1">
<span class="m-text m-primary">Tattha katamaṁ muṭṭhassaccaṁ?</span><br />
</p>
<p id="vb17c102p2">
<span class="m-text m-primary">Yā assati ananussati appaṭissati assati assaraṇatā adhāraṇatā pilāpanatā sammussanatā—</span><br />
</p>
<p id="vb17c102p3">
<span class="m-text m-primary">idaṁ vuccati “muṭṭhassaccaṁ”.</span><br />
</p>
<p id="vb17c103p1">
<span class="m-text m-primary">Tattha katamaṁ asampajaññaṁ?</span><br />
</p>
<p id="vb17c103p2">
<span class="m-text m-primary">Yaṁ aññāṇaṁ adassanaṁ …pe… avijjālaṅgī moho akusalamūlaṁ—</span><br />
</p>
<p id="vb17c103p3">
<span class="m-text m-primary">idaṁ vuccati “asampajaññaṁ”.</span><br />
</p>
<p id="vb17c104p1">
<span class="m-text m-primary">Tattha katamā sīlavipatti?</span><br />
</p>
<p id="vb17c104p2">
<span class="m-text m-primary">Yo kāyiko vītikkamo vācasiko vītikkamo kāyikavācasiko vītikkamo—</span><br />
</p>
<p id="vb17c104p3">
<span class="m-text m-primary">ayaṁ vuccati “sīlavipatti”.</span><br />
</p>
<p id="vb17c104p4">
<span class="m-text m-primary">Sabbampi dussīlyaṁ sīlavipatti.</span><br />
</p>
<p id="vb17c105p1">
<span class="m-text m-primary">Tattha katamā diṭṭhivipatti?</span><br />
</p>
<p id="vb17c105p2">
<span class="m-text m-primary">“Natthi dinnaṁ, natthi yiṭṭhaṁ …pe…</span><br />
</p>
<p id="vb17c105p3">
<span class="m-text m-primary">ye imañca lokaṁ parañca lokaṁ sayaṁ abhiññā sacchikatvā pavedentī”ti—</span><br />
</p>
<p id="vb17c105p4">
<span class="m-text m-primary">yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c105p5">
<span class="m-text m-primary">ayaṁ vuccati “diṭṭhivipatti”.</span><br />
</p>
<p id="vb17c105p6">
<span class="m-text m-primary">Sabbāpi micchādiṭṭhi diṭṭhivipatti.</span><br />
</p>
<p id="vb17c106p1">
<span class="m-text m-primary">Tattha katamaṁ ajjhattasaṁyojanaṁ?</span><br />
</p>
<p id="vb17c106p2">
<span class="m-text m-primary">Pañcorambhāgiyāni saṁyojanāni—</span><br />
</p>
<p id="vb17c106p3">
<span class="m-text m-primary">ajjhattasaṁyojanaṁ.</span><br />
</p>
<p id="vb17c106p4">
<span class="m-text m-primary">Pañcuddhambhāgiyāni saṁyojanāni—</span><br />
</p>
<p id="vb17c106p5">
<span class="m-text m-primary">bahiddhāsaṁyojanaṁ.</span><br />
</p>
<p id="vb17c107p1">
<span class="m-text m-primary">Dukaṁ.</span><br />
</p>
<p id="vb17c108p0">
<span class="m-text m-primary">3. Tikaniddesa</span><br />
</p>
<p id="vb17c108p1">
<span class="m-text m-primary">Tattha katamāni tīṇi akusalamūlāni?</span><br />
</p>
<p id="vb17c108p2">
<span class="m-text m-primary">Lobho, doso, moho.</span><br />
</p>
<p id="vb17c109p1">
<span class="m-text m-primary">Tattha katamo lobho?</span><br />
</p>
<p id="vb17c109p2">
<span class="m-text m-primary">Yo rāgo sārāgo anunayo anurodho nandī nandirāgo cittassa sārāgo icchā mucchā ajjhosānaṁ gedho parigedho saṅgo paṅko ejā māyā janikā sañjananī sibbinī jālinī saritā visattikā sotaṁ visaṭā āyūhanī dutiyā paṇidhi bhavanetti vanaṁ vanatho santhavo sineho apekkhā paṭibandhu āsā āsīsanā āsīsitattaṁ rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā jappā abhijappā jappanā jappitattaṁ loluppaṁ loluppāyanā loluppāyitattaṁ pucchañjikatā sādhukamyatā adhammarāgo visamalobho nikanti nikāmanā patthanā pihanā sampatthanā kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā saddataṇhā gandhataṇhā rasataṇhā phoṭṭhabbataṇhā dhammataṇhā ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ dukkhamūlaṁ dukkhanidānaṁ dukkhappabhavo mārapāso mārabaḷisaṁ māravisayo taṇhānadī taṇhājālaṁ taṇhāgaddulaṁ taṇhāsamuddo abhijjhā lobho akusalamūlaṁ—</span><br />
</p>
<p id="vb17c109p3">
<span class="m-text m-primary">ayaṁ vuccati “lobho”.</span><br />
</p>
<p id="vb17c110p1">
<span class="m-text m-primary">Tattha katamo doso?</span><br />
</p>
<p id="vb17c110p2">
<span class="m-text m-primary">“Anatthaṁ me acarī”ti āghāto jāyati, “anatthaṁ me caratī”ti āghāto jāyati, “anatthaṁ me carissatī”ti āghāto jāyati, “piyassa me manāpassa anatthaṁ acari …pe…</span><br />
</p>
<p id="vb17c110p3">
<span class="m-text m-primary">anatthaṁ carati …pe…</span><br />
</p>
<p id="vb17c110p4">
<span class="m-text m-primary">anatthaṁ carissatī”ti āghāto jāyati, “appiyassa me amanāpassa atthaṁ acari …pe…</span><br />
</p>
<p id="vb17c110p5">
<span class="m-text m-primary">atthaṁ carati …pe…</span><br />
</p>
<p id="vb17c110p6">
<span class="m-text m-primary">atthaṁ carissatī”ti āghāto jāyati, aṭṭhāne vā pana āghāto jāyati.</span><br />
</p>
<p id="vb17c110p7">
<span class="m-text m-primary">Yo evarūpo cittassa āghāto paṭighāto paṭighaṁ paṭivirodho kopo pakopo sampakopo doso padoso sampadoso cittassa byāpatti manopadoso kodho kujjhanā kujjhitattaṁ doso dussanā dussitattaṁ byāpatti byāpajjanā byāpajjitattaṁ virodho paṭivirodho caṇḍikkaṁ asuropo anattamanatā cittassa—</span><br />
</p>
<p id="vb17c110p8">
<span class="m-text m-primary">ayaṁ vuccati “doso”.</span><br />
</p>
<p id="vb17c111p1">
<span class="m-text m-primary">Tattha katamo moho?</span><br />
</p>
<p id="vb17c111p2">
<span class="m-text m-primary">Dukkhe aññāṇaṁ, dukkhasamudaye aññāṇaṁ, dukkhanirodhe aññāṇaṁ, dukkhanirodhagāminiyā paṭipadāya aññāṇaṁ, pubbante aññāṇaṁ, aparante aññāṇaṁ, pubbantāparante aññāṇaṁ, idappaccayatā paṭiccasamuppannesu dhammesu aññāṇaṁ, yaṁ evarūpaṁ aññāṇaṁ adassanaṁ …pe… avijjālaṅgī moho akusalamūlaṁ—</span><br />
</p>
<p id="vb17c111p3">
<span class="m-text m-primary">ayaṁ vuccati “moho”.</span><br />
</p>
<p id="vb17c111p4">
<span class="m-text m-primary">Imāni tīṇi akusalamūlāni.</span><br />
</p>
<p id="vb17c112p1">
<span class="m-text m-primary">Tattha katame tayo akusalavitakkā?</span><br />
</p>
<p id="vb17c112p2">
<span class="m-text m-primary">Kāmavitakko, byāpādavitakko, vihiṁsāvitakko.</span><br />
</p>
<p id="vb17c113p1">
<span class="m-text m-primary">Tattha katamo kāmavitakko?</span><br />
</p>
<p id="vb17c113p2">
<span class="m-text m-primary">Kāmapaṭisaṁyutto takko vitakko micchāsaṅkappo—</span><br />
</p>
<p id="vb17c113p3">
<span class="m-text m-primary">ayaṁ vuccati “kāmavitakko”.</span><br />
</p>
<p id="vb17c114p1">
<span class="m-text m-primary">Tattha katamo byāpādavitakko?</span><br />
</p>
<p id="vb17c114p2">
<span class="m-text m-primary">Byāpādapaṭisaṁyutto takko vitakko micchāsaṅkappo—</span><br />
</p>
<p id="vb17c114p3">
<span class="m-text m-primary">ayaṁ vuccati “byāpādavitakko”.</span><br />
</p>
<p id="vb17c115p1">
<span class="m-text m-primary">Tattha katamo vihiṁsāvitakko?</span><br />
</p>
<p id="vb17c115p2">
<span class="m-text m-primary">Vihiṁsāpaṭisaṁyutto takko vitakko micchāsaṅkappo—</span><br />
</p>
<p id="vb17c115p3">
<span class="m-text m-primary">ayaṁ vuccati “vihiṁsāvitakko”.</span><br />
</p>
<p id="vb17c115p4">
<span class="m-text m-primary">Ime tayo akusalavitakkā.</span><br />
</p>
<p id="vb17c116p1">
<span class="m-text m-primary">Tattha katamā tisso akusalasaññā?</span><br />
</p>
<p id="vb17c116p2">
<span class="m-text m-primary">Kāmasaññā, byāpādasaññā, vihiṁsāsaññā.</span><br />
</p>
<p id="vb17c117p1">
<span class="m-text m-primary">Tattha katamā kāmasaññā?</span><br />
</p>
<p id="vb17c117p2">
<span class="m-text m-primary">Kāmapaṭisaṁyuttā saññā sañjānanā sañjānitattaṁ—</span><br />
</p>
<p id="vb17c117p3">
<span class="m-text m-primary">ayaṁ vuccati “kāmasaññā”.</span><br />
</p>
<p id="vb17c118p1">
<span class="m-text m-primary">Tattha katamā byāpādasaññā?</span><br />
</p>
<p id="vb17c118p2">
<span class="m-text m-primary">Byāpādapaṭisaṁyuttā saññā sañjānanā sañjānitattaṁ—</span><br />
</p>
<p id="vb17c118p3">
<span class="m-text m-primary">ayaṁ vuccati “byāpādasaññā”.</span><br />
</p>
<p id="vb17c119p1">
<span class="m-text m-primary">Tattha katamā vihiṁsāsaññā?</span><br />
</p>
<p id="vb17c119p2">
<span class="m-text m-primary">Vihiṁsāpaṭisaṁyuttā saññā sañjānanā sañjānitattaṁ—</span><br />
</p>
<p id="vb17c119p3">
<span class="m-text m-primary">ayaṁ vuccati “vihiṁsāsaññā”.</span><br />
</p>
<p id="vb17c119p4">
<span class="m-text m-primary">Imā tisso akusalasaññā.</span><br />
</p>
<p id="vb17c120p1">
<span class="m-text m-primary">Tattha katamā tisso akusaladhātuyo?</span><br />
</p>
<p id="vb17c120p2">
<span class="m-text m-primary">Kāmadhātu, byāpādadhātu, vihiṁsādhātu.</span><br />
</p>
<p id="vb17c121p1">
<span class="m-text m-primary">Tattha katamā kāmadhātu?</span><br />
</p>
<p id="vb17c121p2">
<span class="m-text m-primary">Kāmavitakko kāmadhātu.</span><br />
</p>
<p id="vb17c121p3">
<span class="m-text m-primary">Byāpādavitakko byāpādadhātu.</span><br />
</p>
<p id="vb17c121p4">
<span class="m-text m-primary">Vihiṁsāvitakko vihiṁsādhātu.</span><br />
</p>
<p id="vb17c122p1">
<span class="m-text m-primary">Tattha katamo kāmavitakko?</span><br />
</p>
<p id="vb17c122p2">
<span class="m-text m-primary">Kāmapaṭisaṁyutto takko vitakko micchāsaṅkappo—</span><br />
</p>
<p id="vb17c122p3">
<span class="m-text m-primary">ayaṁ vuccati “kāmavitakko”.</span><br />
</p>
<p id="vb17c123p1">
<span class="m-text m-primary">Tattha katamo byāpādavitakko?</span><br />
</p>
<p id="vb17c123p2">
<span class="m-text m-primary">Byāpādapaṭisaṁyutto takko vitakko micchāsaṅkappo—</span><br />
</p>
<p id="vb17c123p3">
<span class="m-text m-primary">ayaṁ vuccati “byāpādavitakko”.</span><br />
</p>
<p id="vb17c124p1">
<span class="m-text m-primary">Tattha katamo vihiṁsāvitakko?</span><br />
</p>
<p id="vb17c124p2">
<span class="m-text m-primary">Vihiṁsāpaṭisaṁyutto takko vitakko micchāsaṅkappo—</span><br />
</p>
<p id="vb17c124p3">
<span class="m-text m-primary">ayaṁ vuccati “vihiṁsāvitakko”.</span><br />
</p>
<p id="vb17c124p4">
<span class="m-text m-primary">Imā tisso akusaladhātuyo.</span><br />
</p>
<p id="vb17c125p1">
<span class="m-text m-primary">Tattha katamāni tīṇi duccaritāni?</span><br />
</p>
<p id="vb17c125p2">
<span class="m-text m-primary">Kāyaduccaritaṁ, vacīduccaritaṁ, manoduccaritaṁ.</span><br />
</p>
<p id="vb17c126p1">
<span class="m-text m-primary">Tattha katamaṁ kāyaduccaritaṁ?</span><br />
</p>
<p id="vb17c126p2">
<span class="m-text m-primary">Pāṇātipāto, adinnādānaṁ, kāmesumicchācāro—</span><br />
</p>
<p id="vb17c126p3">
<span class="m-text m-primary">idaṁ vuccati “kāyaduccaritaṁ”.</span><br />
</p>
<p id="vb17c127p1">
<span class="m-text m-primary">Tattha katamaṁ vacīduccaritaṁ?</span><br />
</p>
<p id="vb17c127p2">
<span class="m-text m-primary">Musāvādo, pisuṇā vācā, pharusā vācā, samphappalāpo—</span><br />
</p>
<p id="vb17c127p3">
<span class="m-text m-primary">idaṁ vuccati “vacīduccaritaṁ”.</span><br />
</p>
<p id="vb17c128p1">
<span class="m-text m-primary">Tattha katamaṁ manoduccaritaṁ?</span><br />
</p>
<p id="vb17c128p2">
<span class="m-text m-primary">Abhijjhā, byāpādo, micchādiṭṭhi—</span><br />
</p>
<p id="vb17c128p3">
<span class="m-text m-primary">idaṁ vuccati “manoduccaritaṁ”.</span><br />
</p>
<p id="vb17c129p1">
<span class="m-text m-primary">Tattha katamaṁ kāyaduccaritaṁ?</span><br />
</p>
<p id="vb17c129p2">
<span class="m-text m-primary">Akusalaṁ kāyakammaṁ kāyaduccaritaṁ, akusalaṁ vacīkammaṁ vacīduccaritaṁ, akusalaṁ manokammaṁ manoduccaritaṁ.</span><br />
</p>
<p id="vb17c130p1">
<span class="m-text m-primary">Tattha katamaṁ akusalaṁ kāyakammaṁ?</span><br />
</p>
<p id="vb17c130p2">
<span class="m-text m-primary">Akusalā kāyasañcetanā akusalaṁ kāyakammaṁ, akusalā vacīsañcetanā akusalaṁ vacīkammaṁ, akusalā manosañcetanā akusalaṁ manokammaṁ.</span><br />
</p>
<p id="vb17c130p3">
<span class="m-text m-primary">Imāni tīṇi duccaritāni.</span><br />
</p>
<p id="vb17c131p1">
<span class="m-text m-primary">Tattha katame tayo āsavā?</span><br />
</p>
<p id="vb17c131p2">
<span class="m-text m-primary">Kāmāsavo, bhavāsavo, avijjāsavo.</span><br />
</p>
<p id="vb17c132p1">
<span class="m-text m-primary">Tattha katamo kāmāsavo?</span><br />
</p>
<p id="vb17c132p2">
<span class="m-text m-primary">Yo kāmesu kāmacchando kāmarāgo kāmanandī kāmataṇhā kāmasineho kāmapariḷāho kāmamucchā kāmajjhosānaṁ—</span><br />
</p>
<p id="vb17c132p3">
<span class="m-text m-primary">ayaṁ vuccati “kāmāsavo”.</span><br />
</p>
<p id="vb17c133p1">
<span class="m-text m-primary">Tattha katamo bhavāsavo?</span><br />
</p>
<p id="vb17c133p2">
<span class="m-text m-primary">Yo bhavesu bhavacchando …pe…</span><br />
</p>
<p id="vb17c133p3">
<span class="m-text m-primary">bhavajjhosānaṁ—</span><br />
</p>
<p id="vb17c133p4">
<span class="m-text m-primary">ayaṁ vuccati “bhavāsavo”.</span><br />
</p>
<p id="vb17c134p1">
<span class="m-text m-primary">Tattha katamo avijjāsavo?</span><br />
</p>
<p id="vb17c134p2">
<span class="m-text m-primary">Dukkhe aññāṇaṁ …pe…</span><br />
</p>
<p id="vb17c134p3">
<span class="m-text m-primary">avijjālaṅgī moho akusalamūlaṁ—</span><br />
</p>
<p id="vb17c134p4">
<span class="m-text m-primary">ayaṁ vuccati “avijjāsavo”.</span><br />
</p>
<p id="vb17c134p5">
<span class="m-text m-primary">Ime tayo āsavā.</span><br />
</p>
<p id="vb17c135p1">
<span class="m-text m-primary">Tattha katamāni tīṇi saṁyojanāni?</span><br />
</p>
<p id="vb17c135p2">
<span class="m-text m-primary">Sakkāyadiṭṭhi, vicikicchā, sīlabbataparāmāso.</span><br />
</p>
<p id="vb17c136p1">
<span class="m-text m-primary">Tattha katamā sakkāyadiṭṭhi?</span><br />
</p>
<p id="vb17c136p2">
<span class="m-text m-primary">Idha assutavā puthujjano ariyānaṁ adassāvī ariyadhammassa akovido ariyadhamme avinīto, sappurisānaṁ adassāvī sappurisadhammassa akovido sappurisadhamme avinīto—</span><br />
</p>
<p id="vb17c136p3">
<span class="m-text m-primary">rūpaṁ attato samanupassati rūpavantaṁ vā attānaṁ attani vā rūpaṁ rūpasmiṁ vā attānaṁ.</span><br />
</p>
<p id="vb17c136p4">
<span class="m-text m-primary">Vedanaṁ …pe…</span><br />
</p>
<p id="vb17c136p5">
<span class="m-text m-primary">saññaṁ …pe…</span><br />
</p>
<p id="vb17c136p6">
<span class="m-text m-primary">saṅkhāre …pe…</span><br />
</p>
<p id="vb17c136p7">
<span class="m-text m-primary">viññāṇaṁ attato samanupassati viññāṇavantaṁ vā attānaṁ attani vā viññāṇaṁ viññāṇasmiṁ vā attānaṁ.</span><br />
</p>
<p id="vb17c136p8">
<span class="m-text m-primary">Yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c136p9">
<span class="m-text m-primary">ayaṁ vuccati “sakkāyadiṭṭhi”.</span><br />
</p>
<p id="vb17c137p1">
<span class="m-text m-primary">Tattha katamā vicikicchā?</span><br />
</p>
<p id="vb17c137p2">
<span class="m-text m-primary">Satthari kaṅkhati vicikicchati, dhamme kaṅkhati vicikicchati, saṅghe kaṅkhati vicikicchati, sikkhāya kaṅkhati vicikicchati, pubbante kaṅkhati vicikicchati, aparante kaṅkhati vicikicchati, pubbantāparante kaṅkhati vicikicchati, idappaccayatāpaṭiccasamuppannesu dhammesu kaṅkhati vicikicchati.</span><br />
</p>
<p id="vb17c137p3">
<span class="m-text m-primary">Yā evarūpā kaṅkhā kaṅkhāyanā kaṅkhāyitattaṁ thambhitattaṁ cittassa manovilekho—</span><br />
</p>
<p id="vb17c137p4">
<span class="m-text m-primary">ayaṁ vuccati “vicikicchā”.</span><br />
</p>
<p id="vb17c138p1">
<span class="m-text m-primary">Tattha katamo sīlabbataparāmāso?</span><br />
</p>
<p id="vb17c138p2">
<span class="m-text m-primary">“Ito bahiddhā samaṇabrāhmaṇānaṁ sīlena suddhi vatena suddhi sīlabbatena suddhī”ti—</span><br />
</p>
<p id="vb17c138p3">
<span class="m-text m-primary">yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c138p4">
<span class="m-text m-primary">ayaṁ vuccati “sīlabbataparāmāso”.</span><br />
</p>
<p id="vb17c138p5">
<span class="m-text m-primary">Imāni tīṇi saṁyojanāni.</span><br />
</p>
<p id="vb17c139p1">
<span class="m-text m-primary">Tattha katamā tisso taṇhā?</span><br />
</p>
<p id="vb17c139p2">
<span class="m-text m-primary">Kāmataṇhā, bhavataṇhā, vibhavataṇhā.</span><br />
</p>
<p id="vb17c140p1">
<span class="m-text m-primary">Tattha katamā bhavataṇhā?</span><br />
</p>
<p id="vb17c140p2">
<span class="m-text m-primary">Bhavadiṭṭhisahagato rāgo sārāgo cittassa sārāgo—</span><br />
</p>
<p id="vb17c140p3">
<span class="m-text m-primary">ayaṁ vuccati “bhavataṇhā”.</span><br />
</p>
<p id="vb17c141p1">
<span class="m-text m-primary">Tattha katamā vibhavataṇhā?</span><br />
</p>
<p id="vb17c141p2">
<span class="m-text m-primary">Ucchedadiṭṭhisahagato rāgo sārāgo cittassa sārāgo—</span><br />
</p>
<p id="vb17c141p3">
<span class="m-text m-primary">ayaṁ vuccati “vibhavataṇhā”.</span><br />
</p>
<p id="vb17c141p4">
<span class="m-text m-primary">Avasesā taṇhā kāmataṇhā.</span><br />
</p>
<p id="vb17c142p1">
<span class="m-text m-primary">Tattha katamā kāmataṇhā?</span><br />
</p>
<p id="vb17c142p2">
<span class="m-text m-primary">Kāmadhātupaṭisaṁyutto rāgo sārāgo cittassa sārāgo—</span><br />
</p>
<p id="vb17c142p3">
<span class="m-text m-primary">ayaṁ vuccati “kāmataṇhā”.</span><br />
</p>
<p id="vb17c143p1">
<span class="m-text m-primary">(…) Rūpadhātuarūpadhātupaṭisaṁyutto rāgo sārāgo cittassa sārāgo—</span><br />
</p>
<p id="vb17c143p2">
<span class="m-text m-primary">ayaṁ vuccati “bhavataṇhā”.</span><br />
</p>
<p id="vb17c144p1">
<span class="m-text m-primary">(…) Ucchedadiṭṭhisahagato rāgo sārāgo cittassa sārāgo—</span><br />
</p>
<p id="vb17c144p2">
<span class="m-text m-primary">ayaṁ vuccati “vibhavataṇhā”.</span><br />
</p>
<p id="vb17c144p3">
<span class="m-text m-primary">Imā tisso taṇhā.</span><br />
</p>
<p id="vb17c145p1">
<span class="m-text m-primary">Tattha katamā aparāpi tisso taṇhā?</span><br />
</p>
<p id="vb17c145p2">
<span class="m-text m-primary">Kāmataṇhā, rūpataṇhā, arūpataṇhā.</span><br />
</p>
<p id="vb17c146p1">
<span class="m-text m-primary">Tattha katamā kāmataṇhā?</span><br />
</p>
<p id="vb17c146p2">
<span class="m-text m-primary">Kāmadhātupaṭisaṁyutto rāgo sārāgo cittassa sārāgo—</span><br />
</p>
<p id="vb17c146p3">
<span class="m-text m-primary">ayaṁ vuccati “kāmataṇhā”.</span><br />
</p>
<p id="vb17c147p1">
<span class="m-text m-primary">Tattha katamā rūpataṇhā?</span><br />
</p>
<p id="vb17c147p2">
<span class="m-text m-primary">Rūpadhātupaṭisaṁyutto rāgo sārāgo cittassa sārāgo—</span><br />
</p>
<p id="vb17c147p3">
<span class="m-text m-primary">ayaṁ vuccati “rūpataṇhā”.</span><br />
</p>
<p id="vb17c148p1">
<span class="m-text m-primary">Tattha katamā arūpataṇhā?</span><br />
</p>
<p id="vb17c148p2">
<span class="m-text m-primary">Arūpadhātupaṭisaṁyutto rāgo sārāgo cittassa sārāgo—</span><br />
</p>
<p id="vb17c148p3">
<span class="m-text m-primary">ayaṁ vuccati “arūpataṇhā”.</span><br />
</p>
<p id="vb17c148p4">
<span class="m-text m-primary">Imā tisso taṇhā.</span><br />
</p>
<p id="vb17c149p1">
<span class="m-text m-primary">Tattha katamā aparāpi tisso taṇhā?</span><br />
</p>
<p id="vb17c149p2">
<span class="m-text m-primary">Rūpataṇhā, arūpataṇhā, nirodhataṇhā.</span><br />
</p>
<p id="vb17c150p1">
<span class="m-text m-primary">Tattha katamā rūpataṇhā?</span><br />
</p>
<p id="vb17c150p2">
<span class="m-text m-primary">Rūpadhātupaṭisaṁyutto rāgo sārāgo cittassa sārāgo—</span><br />
</p>
<p id="vb17c150p3">
<span class="m-text m-primary">ayaṁ vuccati “rūpataṇhā”.</span><br />
</p>
<p id="vb17c151p1">
<span class="m-text m-primary">Tattha katamā arūpataṇhā?</span><br />
</p>
<p id="vb17c151p2">
<span class="m-text m-primary">Arūpadhātupaṭisaṁyutto rāgo sārāgo cittassa sārāgo—</span><br />
</p>
<p id="vb17c151p3">
<span class="m-text m-primary">ayaṁ vuccati “arūpataṇhā”.</span><br />
</p>
<p id="vb17c152p1">
<span class="m-text m-primary">Tattha katamā nirodhataṇhā?</span><br />
</p>
<p id="vb17c152p2">
<span class="m-text m-primary">Ucchedadiṭṭhisahagato rāgo sārāgo cittassa sārāgo—</span><br />
</p>
<p id="vb17c152p3">
<span class="m-text m-primary">ayaṁ vuccati “nirodhataṇhā”.</span><br />
</p>
<p id="vb17c152p4">
<span class="m-text m-primary">Imā tisso taṇhā.</span><br />
</p>
<p id="vb17c153p1">
<span class="m-text m-primary">Tattha katamā tisso esanā?</span><br />
</p>
<p id="vb17c153p2">
<span class="m-text m-primary">Kāmesanā, bhavesanā, brahmacariyesanā.</span><br />
</p>
<p id="vb17c154p1">
<span class="m-text m-primary">Tattha katamā kāmesanā?</span><br />
</p>
<p id="vb17c154p2">
<span class="m-text m-primary">Yo kāmesu kāmacchando …pe…</span><br />
</p>
<p id="vb17c154p3">
<span class="m-text m-primary">kāmajjhosānaṁ—</span><br />
</p>
<p id="vb17c154p4">
<span class="m-text m-primary">ayaṁ vuccati “kāmesanā”.</span><br />
</p>
<p id="vb17c155p1">
<span class="m-text m-primary">Tattha katamā bhavesanā?</span><br />
</p>
<p id="vb17c155p2">
<span class="m-text m-primary">Yo bhavesu bhavacchando …pe…</span><br />
</p>
<p id="vb17c155p3">
<span class="m-text m-primary">bhavajjhosānaṁ—</span><br />
</p>
<p id="vb17c155p4">
<span class="m-text m-primary">ayaṁ vuccati “bhavesanā”.</span><br />
</p>
<p id="vb17c156p1">
<span class="m-text m-primary">Tattha katamā brahmacariyesanā?</span><br />
</p>
<p id="vb17c156p2">
<span class="m-text m-primary">“Sassato loko”ti vā, “asassato loko”ti vā …pe…</span><br />
</p>
<p id="vb17c156p3">
<span class="m-text m-primary">“neva hoti na na hoti tathāgato paraṁ maraṇā”ti vā yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c156p4">
<span class="m-text m-primary">ayaṁ vuccati “brahmacariyesanā”.</span><br />
</p>
<p id="vb17c157p1">
<span class="m-text m-primary">Tattha katamā kāmesanā?</span><br />
</p>
<p id="vb17c157p2">
<span class="m-text m-primary">Kāmarāgo, tadekaṭṭhaṁ akusalaṁ kāyakammaṁ vacīkammaṁ manokammaṁ—</span><br />
</p>
<p id="vb17c157p3">
<span class="m-text m-primary">ayaṁ vuccati “kāmesanā”.</span><br />
</p>
<p id="vb17c158p1">
<span class="m-text m-primary">Tattha katamā bhavesanā?</span><br />
</p>
<p id="vb17c158p2">
<span class="m-text m-primary">Bhavarāgo tadekaṭṭhaṁ akusalaṁ kāyakammaṁ vacīkammaṁ manokammaṁ—</span><br />
</p>
<p id="vb17c158p3">
<span class="m-text m-primary">ayaṁ vuccati “bhavesanā”.</span><br />
</p>
<p id="vb17c159p1">
<span class="m-text m-primary">Tattha katamā brahmacariyesanā?</span><br />
</p>
<p id="vb17c159p2">
<span class="m-text m-primary">Antaggāhikā diṭṭhi tadekaṭṭhaṁ akusalaṁ kāyakammaṁ vacīkammaṁ manokammaṁ—</span><br />
</p>
<p id="vb17c159p3">
<span class="m-text m-primary">ayaṁ vuccati “brahmacariyesanā”.</span><br />
</p>
<p id="vb17c159p4">
<span class="m-text m-primary">Imā tisso esanā.</span><br />
</p>
<p id="vb17c160p1">
<span class="m-text m-primary">Tattha katamā tisso vidhā?</span><br />
</p>
<p id="vb17c160p2">
<span class="m-text m-primary">“Seyyohamasmī”ti vidhā, “sadisohamasmī”ti vidhā, “hīnohamasmī”ti vidhā—</span><br />
</p>
<p id="vb17c160p3">
<span class="m-text m-primary">imā tisso vidhā.</span><br />
</p>
<p id="vb17c161p1">
<span class="m-text m-primary">Tattha katamāni tīṇi bhayāni?</span><br />
</p>
<p id="vb17c161p2">
<span class="m-text m-primary">Jātibhayaṁ, jarābhayaṁ, maraṇabhayaṁ.</span><br />
</p>
<p id="vb17c162p1">
<span class="m-text m-primary">Tattha katamaṁ jātibhayaṁ?</span><br />
</p>
<p id="vb17c162p2">
<span class="m-text m-primary">Jātiṁ paṭicca bhayaṁ bhayānakaṁ chambhitattaṁ lomahaṁso cetaso utrāso—</span><br />
</p>
<p id="vb17c162p3">
<span class="m-text m-primary">idaṁ vuccati “jātibhayaṁ”.</span><br />
</p>
<p id="vb17c163p1">
<span class="m-text m-primary">Tattha katamaṁ jarābhayaṁ?</span><br />
</p>
<p id="vb17c163p2">
<span class="m-text m-primary">Jaraṁ paṭicca bhayaṁ bhayānakaṁ chambhitattaṁ lomahaṁso cetaso utrāso—</span><br />
</p>
<p id="vb17c163p3">
<span class="m-text m-primary">idaṁ vuccati “jarābhayaṁ”.</span><br />
</p>
<p id="vb17c164p1">
<span class="m-text m-primary">Tattha katamaṁ maraṇabhayaṁ?</span><br />
</p>
<p id="vb17c164p2">
<span class="m-text m-primary">Maraṇaṁ paṭicca bhayaṁ bhayānakaṁ chambhitattaṁ lomahaṁso cetaso utrāso—</span><br />
</p>
<p id="vb17c164p3">
<span class="m-text m-primary">idaṁ vuccati “maraṇabhayaṁ”.</span><br />
</p>
<p id="vb17c164p4">
<span class="m-text m-primary">Imāni tīṇi bhayāni.</span><br />
</p>
<p id="vb17c165p1">
<span class="m-text m-primary">Tattha katamāni tīṇi tamāni?</span><br />
</p>
<p id="vb17c165p2">
<span class="m-text m-primary">Atītaṁ vā addhānaṁ ārabbha kaṅkhati vicikicchati nādhimuccati na sampasīdati, anāgataṁ vā addhānaṁ ārabbha kaṅkhati vicikicchati nādhimuccati na sampasīdati, etarahi vā paccuppannaṁ addhānaṁ ārabbha kaṅkhati vicikicchati nādhimuccati na sampasīdati—</span><br />
</p>
<p id="vb17c165p3">
<span class="m-text m-primary">imāni tīṇi tamāni.</span><br />
</p>
<p id="vb17c166p1">
<span class="m-text m-primary">Tattha katamāni tīṇi titthāyatanāni?</span><br />
</p>
<p id="vb17c166p2">
<span class="m-text m-primary">Idhekacco samaṇo vā brāhmaṇo vā evaṁvādī hoti evaṁdiṭṭhī—</span><br />
</p>
<p id="vb17c166p3">
<span class="m-text m-primary">“yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā, sabbaṁ taṁ pubbe katahetū”ti;</span><br />
</p>
<p id="vb17c166p4">
<span class="m-text m-primary">idha panekacco samaṇo vā brāhmaṇo vā evaṁvādī hoti evaṁdiṭṭhī—</span><br />
</p>
<p id="vb17c166p5">
<span class="m-text m-primary">“yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā, sabbaṁ taṁ issaranimmānahetū”ti;</span><br />
</p>
<p id="vb17c166p6">
<span class="m-text m-primary">idha panekacco samaṇo vā brāhmaṇo vā evaṁvādī hoti evaṁdiṭṭhī—</span><br />
</p>
<p id="vb17c166p7">
<span class="m-text m-primary">“yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā, sabbaṁ taṁ ahetu appaccayā”ti—</span><br />
</p>
<p id="vb17c166p8">
<span class="m-text m-primary">imāni tīṇi titthāyatanāni.</span><br />
</p>
<p id="vb17c167p1">
<span class="m-text m-primary">Tattha katame tayo kiñcanā?</span><br />
</p>
<p id="vb17c167p2">
<span class="m-text m-primary">Rāgo kiñcanaṁ, doso kiñcanaṁ, moho kiñcanaṁ—</span><br />
</p>
<p id="vb17c167p3">
<span class="m-text m-primary">ime tayo kiñcanā.</span><br />
</p>
<p id="vb17c168p1">
<span class="m-text m-primary">Tattha katamāni tīṇi aṅgaṇāni?</span><br />
</p>
<p id="vb17c168p2">
<span class="m-text m-primary">Rāgo aṅgaṇaṁ, doso aṅgaṇaṁ, moho aṅgaṇaṁ—</span><br />
</p>
<p id="vb17c168p3">
<span class="m-text m-primary">imāni tīṇi aṅgaṇāni.</span><br />
</p>
<p id="vb17c169p1">
<span class="m-text m-primary">Tattha katamāni tīṇi malāni?</span><br />
</p>
<p id="vb17c169p2">
<span class="m-text m-primary">Rāgo malaṁ, doso malaṁ, moho malaṁ—</span><br />
</p>
<p id="vb17c169p3">
<span class="m-text m-primary">imāni tīṇi malāni.</span><br />
</p>
<p id="vb17c170p1">
<span class="m-text m-primary">Tattha katamāni tīṇi visamāni?</span><br />
</p>
<p id="vb17c170p2">
<span class="m-text m-primary">Rāgo visamaṁ, doso visamaṁ, moho visamaṁ—</span><br />
</p>
<p id="vb17c170p3">
<span class="m-text m-primary">imāni tīṇi visamāni.</span><br />
</p>
<p id="vb17c171p1">
<span class="m-text m-primary">Tattha katamāni aparānipi tīṇi visamāni?</span><br />
</p>
<p id="vb17c171p2">
<span class="m-text m-primary">Kāyavisamaṁ, vacīvisamaṁ, manovisamaṁ—</span><br />
</p>
<p id="vb17c171p3">
<span class="m-text m-primary">imāni tīṇi visamāni.</span><br />
</p>
<p id="vb17c172p1">
<span class="m-text m-primary">Tattha katame tayo aggī?</span><br />
</p>
<p id="vb17c172p2">
<span class="m-text m-primary">Rāgaggi, dosaggi, mohaggi—</span><br />
</p>
<p id="vb17c172p3">
<span class="m-text m-primary">ime tayo aggī.</span><br />
</p>
<p id="vb17c173p1">
<span class="m-text m-primary">Tattha katame tayo kasāvā?</span><br />
</p>
<p id="vb17c173p2">
<span class="m-text m-primary">Rāgakasāvo, dosakasāvo, mohakasāvo—</span><br />
</p>
<p id="vb17c173p3">
<span class="m-text m-primary">ime tayo kasāvā.</span><br />
</p>
<p id="vb17c174p1">
<span class="m-text m-primary">Tattha katame aparepi tayo kasāvā?</span><br />
</p>
<p id="vb17c174p2">
<span class="m-text m-primary">Kāyakasāvo, vacīkasāvo, manokasāvo—</span><br />
</p>
<p id="vb17c174p3">
<span class="m-text m-primary">ime tayo kasāvā.</span><br />
</p>
<p id="vb17c175p1">
<span class="m-text m-primary">Tattha katamā assādadiṭṭhi?</span><br />
</p>
<p id="vb17c175p2">
<span class="m-text m-primary">Idhekacco samaṇo vā brāhmaṇo vā evaṁvādī hoti evaṁdiṭṭhī—</span><br />
</p>
<p id="vb17c175p3">
<span class="m-text m-primary">“natthi kāmesu doso”ti.</span><br />
</p>
<p id="vb17c175p4">
<span class="m-text m-primary">So kāmesu pātabyataṁ āpajjati.</span><br />
</p>
<p id="vb17c175p5">
<span class="m-text m-primary">Ayaṁ vuccati “assādadiṭṭhi”.</span><br />
</p>
<p id="vb17c176p1">
<span class="m-text m-primary">Tattha katamā attānudiṭṭhi?</span><br />
</p>
<p id="vb17c176p2">
<span class="m-text m-primary">Idha assutavā puthujjano ariyānaṁ adassāvī ariyadhammassa akovido ariyadhamme avinīto, sappurisānaṁ adassāvī sappurisadhammassa akovido sappurisadhamme avinīto—</span><br />
</p>
<p id="vb17c176p3">
<span class="m-text m-primary">rūpaṁ attato samanupassati rūpavantaṁ vā attānaṁ attani vā rūpaṁ rūpasmiṁ vā attānaṁ.</span><br />
</p>
<p id="vb17c176p4">
<span class="m-text m-primary">Vedanaṁ …pe…</span><br />
</p>
<p id="vb17c176p5">
<span class="m-text m-primary">saññaṁ …pe…</span><br />
</p>
<p id="vb17c176p6">
<span class="m-text m-primary">saṅkhāre …pe…</span><br />
</p>
<p id="vb17c176p7">
<span class="m-text m-primary">viññāṇaṁ attato samanupassati viññāṇavantaṁ vā attānaṁ attani vā viññāṇaṁ viññāṇasmiṁ vā attānaṁ.</span><br />
</p>
<p id="vb17c176p8">
<span class="m-text m-primary">Yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c176p9">
<span class="m-text m-primary">ayaṁ vuccati “attānudiṭṭhi”.</span><br />
</p>
<p id="vb17c177p1">
<span class="m-text m-primary">Tattha katamā micchādiṭṭhi?</span><br />
</p>
<p id="vb17c177p2">
<span class="m-text m-primary">“Natthi dinnaṁ, natthi yiṭṭhaṁ …pe…</span><br />
</p>
<p id="vb17c177p3">
<span class="m-text m-primary">ye imañca lokaṁ parañca lokaṁ sayaṁ abhiññā sacchikatvā pavedentī”ti—</span><br />
</p>
<p id="vb17c177p4">
<span class="m-text m-primary">yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c177p5">
<span class="m-text m-primary">ayaṁ vuccati “micchādiṭṭhi”.</span><br />
</p>
<p id="vb17c177p6">
<span class="m-text m-primary">Sassatadiṭṭhi assādadiṭṭhi, sakkāyadiṭṭhi attānudiṭṭhi, ucchedadiṭṭhi micchādiṭṭhi.</span><br />
</p>
<p id="vb17c178p1">
<span class="m-text m-primary">Tattha katamā arati?</span><br />
</p>
<p id="vb17c178p2">
<span class="m-text m-primary">Pantesu vā senāsanesu aññataraññataresu vā adhikusalesu dhammesu arati aratitā anabhirati anabhiramaṇā ukkaṇṭhitā paritassitā—</span><br />
</p>
<p id="vb17c178p3">
<span class="m-text m-primary">ayaṁ vuccati “arati”.</span><br />
</p>
<p id="vb17c179p1">
<span class="m-text m-primary">Tattha katamā vihesā?</span><br />
</p>
<p id="vb17c179p2">
<span class="m-text m-primary">Idhekacco pāṇinā vā leḍḍunā vā daṇḍena vā satthena vā rajjuyā vā aññataraññatarena satte viheṭheti, yā evarūpā heṭhanā viheṭhanā hiṁsanā vihiṁsanā rosanā virosanā parūpaghāto—</span><br />
</p>
<p id="vb17c179p3">
<span class="m-text m-primary">ayaṁ vuccati “vihesā”.</span><br />
</p>
<p id="vb17c180p1">
<span class="m-text m-primary">Tattha katamā adhammacariyā?</span><br />
</p>
<p id="vb17c180p2">
<span class="m-text m-primary">Kāyena adhammacariyāvisamacariyā, vācāya adhammacariyāvisamacariyā, manasā adhammacariyāvisamacariyā—</span><br />
</p>
<p id="vb17c180p3">
<span class="m-text m-primary">ayaṁ vuccati “adhammacariyā”.</span><br />
</p>
<p id="vb17c181p1">
<span class="m-text m-primary">Tattha katamā dovacassatā?</span><br />
</p>
<p id="vb17c181p2">
<span class="m-text m-primary">Sahadhammike vuccamāne dovacassāyaṁ dovacassiyaṁ dovacassatā vippaṭikulaggāhitā vipaccanīkasātatā anādariyaṁ anādaratā agāravatā appatissavatā—</span><br />
</p>
<p id="vb17c181p3">
<span class="m-text m-primary">ayaṁ vuccati “dovacassatā”.</span><br />
</p>
<p id="vb17c182p1">
<span class="m-text m-primary">Tattha katamā pāpamittatā?</span><br />
</p>
<p id="vb17c182p2">
<span class="m-text m-primary">Ye te puggalā assaddhā dussīlā appassutā maccharino duppaññā, yā tesaṁ sevanā nisevanā saṁsevanā bhajanā sambhajanā bhatti sambhatti taṁsampavaṅkatā—</span><br />
</p>
<p id="vb17c182p3">
<span class="m-text m-primary">ayaṁ vuccati “pāpamittatā”.</span><br />
</p>
<p id="vb17c183p1">
<span class="m-text m-primary">Tattha katamā nānattasaññā?</span><br />
</p>
<p id="vb17c183p2">
<span class="m-text m-primary">Kāmasaññā, byāpādasaññā, vihiṁsāsaññā—</span><br />
</p>
<p id="vb17c183p3">
<span class="m-text m-primary">ayaṁ vuccati “nānattasaññā”.</span><br />
</p>
<p id="vb17c183p4">
<span class="m-text m-primary">Sabbāpi akusalā saññā nānattasaññā.</span><br />
</p>
<p id="vb17c184p1">
<span class="m-text m-primary">Tattha katamaṁ uddhaccaṁ?</span><br />
</p>
<p id="vb17c184p2">
<span class="m-text m-primary">Yaṁ cittassa uddhaccaṁ avūpasamo cetaso vikkhepo bhantattaṁ cittassa—</span><br />
</p>
<p id="vb17c184p3">
<span class="m-text m-primary">idaṁ vuccati “uddhaccaṁ”.</span><br />
</p>
<p id="vb17c185p1">
<span class="m-text m-primary">Tattha katamaṁ kosajjaṁ?</span><br />
</p>
<p id="vb17c185p2">
<span class="m-text m-primary">Kāyaduccarite vā vacīduccarite vā manoduccarite vā pañcasu vā kāmaguṇesu cittassa vossaggo vossaggānuppadānaṁ kusalānaṁ dhammānaṁ bhāvanāya asakkaccakiriyatā asātaccakiriyatā anaṭṭhitakiriyatā olīnavuttitā nikkhittachandatā nikkhittadhuratā anāsevanā abhāvanā abahulīkammaṁ anadhiṭṭhānaṁ ananuyogo pamādo—</span><br />
</p>
<p id="vb17c185p3">
<span class="m-text m-primary">idaṁ vuccati “kosajjaṁ”.</span><br />
</p>
<p id="vb17c186p1">
<span class="m-text m-primary">Tattha katamo pamādo?</span><br />
</p>
<p id="vb17c186p2">
<span class="m-text m-primary">Kāyaduccarite vā vacīduccarite vā manoduccarite vā pañcasu vā kāmaguṇesu cittassa vossaggo vossaggānuppadānaṁ kusalānaṁ dhammānaṁ bhāvanāya asakkaccakiriyatā asātaccakiriyatā anaṭṭhitakiriyatā olīnavuttitā nikkhittachandatā nikkhittadhuratā anāsevanā abhāvanā abahulīkammaṁ anadhiṭṭhānaṁ ananuyogo pamādo, yo evarūpo pamādo pamajjanā pamajjitattaṁ—</span><br />
</p>
<p id="vb17c186p3">
<span class="m-text m-primary">ayaṁ vuccati “pamādo”.</span><br />
</p>
<p id="vb17c187p1">
<span class="m-text m-primary">Tattha katamā asantuṭṭhitā?</span><br />
</p>
<p id="vb17c187p2">
<span class="m-text m-primary">Itarītaracīvarapiṇḍapātasenāsanagilānapaccayabhesajjaparikkhārehi pañcahi vā kāmaguṇehi asantuṭṭhassa bhiyyokamyatā, yā evarūpā icchā icchāgatā asantuṭṭhitā rāgo sārāgo cittassa sārāgo—</span><br />
</p>
<p id="vb17c187p3">
<span class="m-text m-primary">ayaṁ vuccati “asantuṭṭhitā”.</span><br />
</p>
<p id="vb17c188p1">
<span class="m-text m-primary">Tattha katamā asampajaññatā?</span><br />
</p>
<p id="vb17c188p2">
<span class="m-text m-primary">Yaṁ aññāṇaṁ adassanaṁ …pe… avijjālaṅgī moho akusalamūlaṁ—</span><br />
</p>
<p id="vb17c188p3">
<span class="m-text m-primary">ayaṁ vuccati “asampajaññatā”.</span><br />
</p>
<p id="vb17c189p1">
<span class="m-text m-primary">Tattha katamā mahicchatā?</span><br />
</p>
<p id="vb17c189p2">
<span class="m-text m-primary">Itarītaracīvarapiṇḍapātasenāsanagilānapaccayabhesajjaparikkhārehi pañcahi vā kāmaguṇehi asantuṭṭhassa bhiyyokamyatā, yā evarūpā icchā icchāgatā mahicchatā rāgo sārāgo cittassa sārāgo—</span><br />
</p>
<p id="vb17c189p3">
<span class="m-text m-primary">ayaṁ vuccati “mahicchatā”.</span><br />
</p>
<p id="vb17c190p1">
<span class="m-text m-primary">Tattha katamaṁ ahirikaṁ?</span><br />
</p>
<p id="vb17c190p2">
<span class="m-text m-primary">Yaṁ na hirīyati hirīyitabbena, na hirīyati pāpakānaṁ akusalānaṁ dhammānaṁ samāpattiyā—</span><br />
</p>
<p id="vb17c190p3">
<span class="m-text m-primary">idaṁ vuccati “ahirikaṁ”.</span><br />
</p>
<p id="vb17c191p1">
<span class="m-text m-primary">Tattha katamaṁ anottappaṁ?</span><br />
</p>
<p id="vb17c191p2">
<span class="m-text m-primary">Yaṁ na ottappati ottappitabbena, na ottappati pāpakānaṁ akusalānaṁ dhammānaṁ samāpattiyā—</span><br />
</p>
<p id="vb17c191p3">
<span class="m-text m-primary">idaṁ vuccati “anottappaṁ”.</span><br />
</p>
<p id="vb17c192p1">
<span class="m-text m-primary">Tattha katamo pamādo?</span><br />
</p>
<p id="vb17c192p2">
<span class="m-text m-primary">Kāyaduccarite vā vacīduccarite vā manoduccarite vā pañcasu vā kāmaguṇesu cittassa vossaggo vossaggānuppadānaṁ kusalānaṁ dhammānaṁ bhāvanāya asakkaccakiriyatā asātaccakiriyatā anaṭṭhitakiriyatā olīnavuttitā nikkhittachandatā nikkhittadhuratā anāsevanā abhāvanā abahulīkammaṁ anadhiṭṭhānaṁ ananuyogo pamādo, yo evarūpo pamādo pamajjanā pamajjitattaṁ—</span><br />
</p>
<p id="vb17c192p3">
<span class="m-text m-primary">ayaṁ vuccati “pamādo”.</span><br />
</p>
<p id="vb17c193p1">
<span class="m-text m-primary">Tattha katamaṁ anādariyaṁ?</span><br />
</p>
<p id="vb17c193p2">
<span class="m-text m-primary">Yaṁ anādariyaṁ anādaratā agāravatā appatissavatā anaddā anaddāyanā anaddāyitattaṁ asīlyaṁ acittīkāro—</span><br />
</p>
<p id="vb17c193p3">
<span class="m-text m-primary">idaṁ vuccati “anādariyaṁ”.</span><br />
</p>
<p id="vb17c194p1">
<span class="m-text m-primary">Tattha katamā dovacassatā?</span><br />
</p>
<p id="vb17c194p2">
<span class="m-text m-primary">Sahadhammike vuccamāne dovacassāyaṁ dovacassiyaṁ dovacassatā vippaṭikulaggāhitā vipaccanīkasātatā anādariyaṁ anādaratā agāravatā appatissavatā—</span><br />
</p>
<p id="vb17c194p3">
<span class="m-text m-primary">ayaṁ vuccati “dovacassatā”.</span><br />
</p>
<p id="vb17c195p1">
<span class="m-text m-primary">Tattha katamā pāpamittatā?</span><br />
</p>
<p id="vb17c195p2">
<span class="m-text m-primary">Ye te puggalā assaddhā dussīlā appassutā maccharino duppaññā, yā tesaṁ sevanā nisevanā saṁsevanā paṭisevanā bhajanā sambhajanā bhatti sambhatti taṁsampavaṅkatā—</span><br />
</p>
<p id="vb17c195p3">
<span class="m-text m-primary">ayaṁ vuccati “pāpamittatā”.</span><br />
</p>
<p id="vb17c196p1">
<span class="m-text m-primary">Tattha katamaṁ assaddhiyaṁ?</span><br />
</p>
<p id="vb17c196p2">
<span class="m-text m-primary">Idhekacco assaddho hoti, na saddahati buddhaṁ vā dhammaṁ vā saṅghaṁ vā, yaṁ evarūpaṁ assaddhiyaṁ assaddahanā anokappanā anabhippasādo—</span><br />
</p>
<p id="vb17c196p3">
<span class="m-text m-primary">idaṁ vuccati “assaddhiyaṁ”.</span><br />
</p>
<p id="vb17c197p1">
<span class="m-text m-primary">Tattha katamā avadaññutā?</span><br />
</p>
<p id="vb17c197p2">
<span class="m-text m-primary">Pañca macchariyāni—</span><br />
</p>
<p id="vb17c197p3">
<span class="m-text m-primary">āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.</span><br />
</p>
<p id="vb17c197p4">
<span class="m-text m-primary">Yaṁ evarūpaṁ maccheraṁ maccharāyanā maccharāyitattaṁ vevicchaṁ kadariyaṁ kaṭukañcukatā aggahitattaṁ cittassa—</span><br />
</p>
<p id="vb17c197p5">
<span class="m-text m-primary">ayaṁ vuccati “avadaññutā”.</span><br />
</p>
<p id="vb17c198p1">
<span class="m-text m-primary">Tattha katamaṁ kosajjaṁ?</span><br />
</p>
<p id="vb17c198p2">
<span class="m-text m-primary">Kāyaduccarite vā vacīduccarite vā manoduccarite vā pañcasu vā kāmaguṇesu cittassa vossaggo, vossaggānuppadānaṁ kusalānaṁ dhammānaṁ, bhāvanāya asakkaccakiriyatā asātaccakiriyatā anaṭṭhitakiriyatā olīnavuttitā nikkhittachandatā nikkhittadhuratā anāsevanā abhāvanā abahulīkammaṁ anadhiṭṭhānaṁ ananuyogo pamādo—</span><br />
</p>
<p id="vb17c198p3">
<span class="m-text m-primary">idaṁ vuccati “kosajjaṁ”.</span><br />
</p>
<p id="vb17c199p1">
<span class="m-text m-primary">Tattha katamaṁ uddhaccaṁ?</span><br />
</p>
<p id="vb17c199p2">
<span class="m-text m-primary">Yaṁ cittassa uddhaccaṁ avūpasamo cetaso vikkhepo bhantattaṁ cittassa—</span><br />
</p>
<p id="vb17c199p3">
<span class="m-text m-primary">idaṁ vuccati “uddhaccaṁ”.</span><br />
</p>
<p id="vb17c200p1">
<span class="m-text m-primary">Tattha katamo asaṁvaro?</span><br />
</p>
<p id="vb17c200p2">
<span class="m-text m-primary">Idhekacco cakkhunā rūpaṁ disvā nimittaggāhī hoti anubyañjanaggāhī.</span><br />
</p>
<p id="vb17c200p3">
<span class="m-text m-primary">Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya na paṭipajjati, na rakkhati cakkhundriyaṁ, cakkhundriye na saṁvaraṁ āpajjati.</span><br />
</p>
<p id="vb17c200p4">
<span class="m-text m-primary">Sotena saddaṁ sutvā …pe…</span><br />
</p>
<p id="vb17c200p5">
<span class="m-text m-primary">ghānena gandhaṁ ghāyitvā …pe…</span><br />
</p>
<p id="vb17c200p6">
<span class="m-text m-primary">jivhāya rasaṁ sāyitvā …pe…</span><br />
</p>
<p id="vb17c200p7">
<span class="m-text m-primary">kāyena phoṭṭhabbaṁ phusitvā …pe…</span><br />
</p>
<p id="vb17c200p8">
<span class="m-text m-primary">manasā dhammaṁ viññāya nimittaggāhī hoti anubyañjanaggāhī.</span><br />
</p>
<p id="vb17c200p9">
<span class="m-text m-primary">Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya na paṭipajjati, na rakkhati manindriyaṁ, manindriye na saṁvaraṁ āpajjati—</span><br />
</p>
<p id="vb17c200p10">
<span class="m-text m-primary">ayaṁ vuccati “asaṁvaro”.</span><br />
</p>
<p id="vb17c201p1">
<span class="m-text m-primary">Tattha katamaṁ dussīlyaṁ?</span><br />
</p>
<p id="vb17c201p2">
<span class="m-text m-primary">Kāyiko vītikkamo, vācasiko vītikkamo, kāyikavācasiko vītikkamo—</span><br />
</p>
<p id="vb17c201p3">
<span class="m-text m-primary">idaṁ vuccati “dussīlyaṁ”.</span><br />
</p>
<p id="vb17c202p1">
<span class="m-text m-primary">Tattha katamā ariyānaṁ adassanakamyatā?</span><br />
</p>
<p id="vb17c202p2">
<span class="m-text m-primary">Tattha katame ariyā?</span><br />
</p>
<p id="vb17c202p3">
<span class="m-text m-primary">Ariyā vuccanti buddhā ca buddhasāvakā ca.</span><br />
</p>
<p id="vb17c202p4">
<span class="m-text m-primary">Yā imesaṁ ariyānaṁ adassanakamyatā adaṭṭhukamyatā asametukamyatā asamāgantukamyatā—</span><br />
</p>
<p id="vb17c202p5">
<span class="m-text m-primary">ayaṁ vuccati “ariyānaṁ adassanakamyatā”.</span><br />
</p>
<p id="vb17c203p1">
<span class="m-text m-primary">Tattha katamā saddhammaṁ asotukamyatā?</span><br />
</p>
<p id="vb17c203p2">
<span class="m-text m-primary">Tattha katamo saddhammo?</span><br />
</p>
<p id="vb17c203p3">
<span class="m-text m-primary">Cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko maggo—</span><br />
</p>
<p id="vb17c203p4">
<span class="m-text m-primary">ayaṁ vuccati “saddhammo”.</span><br />
</p>
<p id="vb17c203p5">
<span class="m-text m-primary">Yā imassa saddhammassa asotukamyatā asavanakamyatā anuggahetukamyatā adhāretukamyatā—</span><br />
</p>
<p id="vb17c203p6">
<span class="m-text m-primary">ayaṁ vuccati “saddhammaṁ asotukamyatā”.</span><br />
</p>
<p id="vb17c204p1">
<span class="m-text m-primary">Tattha katamā upārambhacittatā?</span><br />
</p>
<p id="vb17c204p2">
<span class="m-text m-primary">Tattha katamo upārambho?</span><br />
</p>
<p id="vb17c204p3">
<span class="m-text m-primary">Yo upārambho anupārambho upārambhanā anupārambhanā anupārambhitattaṁ uññā avaññā paribhavo randhagavesitā—</span><br />
</p>
<p id="vb17c204p4">
<span class="m-text m-primary">ayaṁ vuccati “upārambhacittatā”.</span><br />
</p>
<p id="vb17c205p1">
<span class="m-text m-primary">Tattha katamaṁ muṭṭhassaccaṁ?</span><br />
</p>
<p id="vb17c205p2">
<span class="m-text m-primary">Yā assati ananussati appaṭissati assati assaraṇatā adhāraṇatā pilāpanatā sammussanatā—</span><br />
</p>
<p id="vb17c205p3">
<span class="m-text m-primary">idaṁ vuccati “muṭṭhassaccaṁ”.</span><br />
</p>
<p id="vb17c206p1">
<span class="m-text m-primary">Tattha katamaṁ asampajaññaṁ?</span><br />
</p>
<p id="vb17c206p2">
<span class="m-text m-primary">Yaṁ aññāṇaṁ adassanaṁ …pe… avijjālaṅgī moho akusalamūlaṁ—</span><br />
</p>
<p id="vb17c206p3">
<span class="m-text m-primary">idaṁ vuccati “asampajaññaṁ”.</span><br />
</p>
<p id="vb17c207p1">
<span class="m-text m-primary">Tattha katamo cetaso vikkhepo?</span><br />
</p>
<p id="vb17c207p2">
<span class="m-text m-primary">Yaṁ cittassa uddhaccaṁ avūpasamo cetaso vikkhepo bhantattaṁ cittassa—</span><br />
</p>
<p id="vb17c207p3">
<span class="m-text m-primary">ayaṁ vuccati “cetaso vikkhepo”.</span><br />
</p>
<p id="vb17c208p1">
<span class="m-text m-primary">Tattha katamo ayoniso manasikāro?</span><br />
</p>
<p id="vb17c208p2">
<span class="m-text m-primary">Anicce “niccan”ti ayoniso manasikāro, dukkhe “sukhan”ti ayoniso manasikāro, anattani “attā”ti ayoniso manasikāro, asubhe “subhan”ti ayoniso manasikāro, saccavippaṭikulena vā cittassa āvaṭṭanā anāvaṭṭanā ābhogo samannāhāro manasikāro—</span><br />
</p>
<p id="vb17c208p3">
<span class="m-text m-primary">ayaṁ vuccati “ayoniso manasikāro”.</span><br />
</p>
<p id="vb17c209p1">
<span class="m-text m-primary">Tattha katamā kummaggasevanā?</span><br />
</p>
<p id="vb17c209p2">
<span class="m-text m-primary">Tattha katamo kummaggo?</span><br />
</p>
<p id="vb17c209p3">
<span class="m-text m-primary">Micchādiṭṭhi, micchāsaṅkappo, micchāvācā, micchākammanto, micchāājīvo, micchāvāyāmo, micchāsati, micchāsamādhi—</span><br />
</p>
<p id="vb17c209p4">
<span class="m-text m-primary">ayaṁ vuccati “kummaggo”.</span><br />
</p>
<p id="vb17c209p5">
<span class="m-text m-primary">Yā imassa kummaggassa sevanā nisevanā saṁsevanā bhajanā sambhajanā bhatti sambhatti taṁsampavaṅkatā—</span><br />
</p>
<p id="vb17c209p6">
<span class="m-text m-primary">ayaṁ vuccati “kummaggasevanā”.</span><br />
</p>
<p id="vb17c210p1">
<span class="m-text m-primary">Tattha katamaṁ cetaso ca līnattaṁ?</span><br />
</p>
<p id="vb17c210p2">
<span class="m-text m-primary">Yā cittassa akalyatā akammaññatā olīyanā sallīyanā līnaṁ līyanā līyitattaṁ thinaṁ thiyanā thiyitattaṁ cittassa—</span><br />
</p>
<p id="vb17c210p3">
<span class="m-text m-primary">idaṁ vuccati “cetaso ca līnattaṁ”.</span><br />
</p>
<p id="vb17c211p1">
<span class="m-text m-primary">Tikaṁ.</span><br />
</p>
<p id="vb17c212p0">
<span class="m-text m-primary">4. Catukkaniddesa</span><br />
</p>
<p id="vb17c212p1">
<span class="m-text m-primary">Tattha katame cattāro āsavā?</span><br />
</p>
<p id="vb17c212p2">
<span class="m-text m-primary">Kāmāsavo, bhavāsavo, diṭṭhāsavo, avijjāsavo.</span><br />
</p>
<p id="vb17c213p1">
<span class="m-text m-primary">Tattha katamo kāmāsavo?</span><br />
</p>
<p id="vb17c213p2">
<span class="m-text m-primary">Yo kāmesu kāmacchando kāmarāgo kāmanandī kāmataṇhā kāmasineho kāmapariḷāho kāmamucchā kāmajjhosānaṁ—</span><br />
</p>
<p id="vb17c213p3">
<span class="m-text m-primary">ayaṁ vuccati “kāmāsavo”.</span><br />
</p>
<p id="vb17c214p1">
<span class="m-text m-primary">Tattha katamo bhavāsavo?</span><br />
</p>
<p id="vb17c214p2">
<span class="m-text m-primary">Yo bhavesu bhavacchando …pe…</span><br />
</p>
<p id="vb17c214p3">
<span class="m-text m-primary">bhavajjhosānaṁ—</span><br />
</p>
<p id="vb17c214p4">
<span class="m-text m-primary">ayaṁ vuccati “bhavāsavo”.</span><br />
</p>
<p id="vb17c215p1">
<span class="m-text m-primary">Tattha katamo diṭṭhāsavo?</span><br />
</p>
<p id="vb17c215p2">
<span class="m-text m-primary">“Sassato loko”ti vā, “asassato loko”ti vā, “antavā loko”ti vā, “anantavā loko”ti vā, “taṁ jīvaṁ taṁ sarīran”ti vā, “aññaṁ jīvaṁ aññaṁ sarīran”ti vā, “hoti tathāgato paraṁ maraṇā”ti vā, “na hoti tathāgato paraṁ maraṇā”ti vā, “hoti ca na ca hoti tathāgato paraṁ maraṇā”ti vā, “neva hoti na na hoti tathāgato paraṁ maraṇā”ti vā.</span><br />
</p>
<p id="vb17c215p3">
<span class="m-text m-primary">Yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c215p4">
<span class="m-text m-primary">ayaṁ vuccati “diṭṭhāsavo”.</span><br />
</p>
<p id="vb17c215p5">
<span class="m-text m-primary">Sabbāpi micchādiṭṭhi diṭṭhāsavo.</span><br />
</p>
<p id="vb17c216p1">
<span class="m-text m-primary">Tattha katamo avijjāsavo?</span><br />
</p>
<p id="vb17c216p2">
<span class="m-text m-primary">Dukkhe aññāṇaṁ, dukkhasamudaye aññāṇaṁ, dukkhanirodhe aññāṇaṁ, dukkhanirodhagāminiyā paṭipadāya aññāṇaṁ, pubbante aññāṇaṁ, aparante aññāṇaṁ, pubbantāparante aññāṇaṁ, idappaccayatā paṭiccasamuppannesu dhammesu aññāṇaṁ.</span><br />
</p>
<p id="vb17c216p3">
<span class="m-text m-primary">Yaṁ evarūpaṁ aññāṇaṁ adassanaṁ …pe… avijjālaṅgī moho akusalamūlaṁ—</span><br />
</p>
<p id="vb17c216p4">
<span class="m-text m-primary">ayaṁ vuccati “avijjāsavo”.</span><br />
</p>
<p id="vb17c216p5">
<span class="m-text m-primary">Ime cattāro āsavā.</span><br />
</p>
<p id="vb17c217p1">
<span class="m-text m-primary">Tattha katame cattāro ganthā …pe…</span><br />
</p>
<p id="vb17c217p2">
<span class="m-text m-primary">cattāro oghā …pe…</span><br />
</p>
<p id="vb17c217p3">
<span class="m-text m-primary">cattāro yogā …pe…</span><br />
</p>
<p id="vb17c217p4">
<span class="m-text m-primary">cattāri upādānāni?</span><br />
</p>
<p id="vb17c217p5">
<span class="m-text m-primary">Kāmupādānaṁ, diṭṭhupādānaṁ, sīlabbatupādānaṁ, attavādupādānaṁ.</span><br />
</p>
<p id="vb17c218p1">
<span class="m-text m-primary">Tattha katamaṁ kāmupādānaṁ?</span><br />
</p>
<p id="vb17c218p2">
<span class="m-text m-primary">Yo kāmesu kāmacchando …pe…</span><br />
</p>
<p id="vb17c218p3">
<span class="m-text m-primary">kāmajjhosānaṁ—</span><br />
</p>
<p id="vb17c218p4">
<span class="m-text m-primary">idaṁ vuccati “kāmupādānaṁ”.</span><br />
</p>
<p id="vb17c219p1">
<span class="m-text m-primary">Tattha katamaṁ diṭṭhupādānaṁ?</span><br />
</p>
<p id="vb17c219p2">
<span class="m-text m-primary">“Natthi dinnaṁ, natthi yiṭṭhaṁ …pe…</span><br />
</p>
<p id="vb17c219p3">
<span class="m-text m-primary">ye imañca lokaṁ parañca lokaṁ sayaṁ abhiññā sacchikatvā pavedentī”ti.</span><br />
</p>
<p id="vb17c219p4">
<span class="m-text m-primary">Yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c219p5">
<span class="m-text m-primary">idaṁ vuccati “diṭṭhupādānaṁ”.</span><br />
</p>
<p id="vb17c219p6">
<span class="m-text m-primary">Ṭhapetvā sīlabbatupādānañca attavādupādānañca sabbāpi micchādiṭṭhi diṭṭhupādānaṁ.</span><br />
</p>
<p id="vb17c220p1">
<span class="m-text m-primary">Tattha katamaṁ sīlabbatupādānaṁ?</span><br />
</p>
<p id="vb17c220p2">
<span class="m-text m-primary">Ito bahiddhā samaṇabrāhmaṇānaṁ sīlena suddhi vatena suddhi sīlabbatena suddhīti.</span><br />
</p>
<p id="vb17c220p3">
<span class="m-text m-primary">Yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c220p4">
<span class="m-text m-primary">idaṁ vuccati “sīlabbatupādānaṁ”.</span><br />
</p>
<p id="vb17c221p1">
<span class="m-text m-primary">Tattha katamaṁ attavādupādānaṁ?</span><br />
</p>
<p id="vb17c221p2">
<span class="m-text m-primary">Idha assutavā puthujjano ariyānaṁ adassāvī ariyadhammassa akovido ariyadhamme avinīto, sappurisānaṁ adassāvī sappurisadhammassa akovido sappurisadhamme avinīto—</span><br />
</p>
<p id="vb17c221p3">
<span class="m-text m-primary">rūpaṁ attato samanupassati rūpavantaṁ vā attānaṁ attani vā rūpaṁ rūpasmiṁ vā attānaṁ.</span><br />
</p>
<p id="vb17c221p4">
<span class="m-text m-primary">Vedanaṁ …pe…</span><br />
</p>
<p id="vb17c221p5">
<span class="m-text m-primary">saññaṁ …pe…</span><br />
</p>
<p id="vb17c221p6">
<span class="m-text m-primary">saṅkhāre …pe…</span><br />
</p>
<p id="vb17c221p7">
<span class="m-text m-primary">viññāṇaṁ attato samanupassati viññāṇavantaṁ vā attānaṁ attani vā viññāṇaṁ viññāṇasmiṁ vā attānaṁ.</span><br />
</p>
<p id="vb17c221p8">
<span class="m-text m-primary">Yā evarūpā diṭṭhi diṭṭhigataṁ …pe… vipariyāsaggāho—</span><br />
</p>
<p id="vb17c221p9">
<span class="m-text m-primary">idaṁ vuccati “attavādupādānaṁ”.</span><br />
</p>
<p id="vb17c221p10">
<span class="m-text m-primary">Imāni cattāri upādānāni.</span><br />
</p>
<p id="vb17c222p1">
<span class="m-text m-primary">Tattha katame cattāro taṇhuppādā?</span><br />
</p>
<p id="vb17c222p2">
<span class="m-text m-primary">Cīvarahetu vā bhikkhuno taṇhā uppajjamānā uppajjati, piṇḍapātahetu vā bhikkhuno taṇhā uppajjamānā uppajjati, senāsanahetu vā bhikkhuno taṇhā uppajjamānā uppajjati, itibhavābhavahetu vā bhikkhuno taṇhā uppajjamānā uppajjati—</span><br />
</p>
<p id="vb17c222p3">
<span class="m-text m-primary">ime cattāro taṇhuppādā.</span><br />
</p>
<p id="vb17c223p1">
<span class="m-text m-primary">Tattha katamāni cattāri agatigamanāni?</span><br />
</p>
<p id="vb17c223p2">
<span class="m-text m-primary">Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati.</span><br />
</p>
<p id="vb17c223p3">
<span class="m-text m-primary">Yā evarūpā agati agatigamanaṁ chandagamanaṁ vaggagamanaṁ vārigamanaṁ—</span><br />
</p>
<p id="vb17c223p4">
<span class="m-text m-primary">imāni cattāri agatigamanāni.</span><br />
</p>
<p id="vb17c224p1">
<span class="m-text m-primary">Tattha katame cattāro vipariyāsā?</span><br />
</p>
<p id="vb17c224p2">
<span class="m-text m-primary">Anicce “niccan”ti saññāvipariyāso cittavipariyāso diṭṭhivipariyāso, dukkhe “sukhan”ti saññāvipariyāso cittavipariyāso diṭṭhivipariyāso, anattani “attā”ti saññāvipariyāso cittavipariyāso diṭṭhivipariyāso, asubhe “subhan”ti saññāvipariyāso cittavipariyāso diṭṭhivipariyāso—</span><br />
</p>
<p id="vb17c224p3">
<span class="m-text m-primary">ime cattāro vipariyāsā.</span><br />
</p>
<p id="vb17c225p1">
<span class="m-text m-primary">Tattha katame cattāro anariyavohārā?</span><br />
</p>
<p id="vb17c225p2">
<span class="m-text m-primary">Adiṭṭhe diṭṭhavāditā, assute sutavāditā, amute mutavāditā, aviññāte viññātavāditā—</span><br />
</p>
<p id="vb17c225p3">
<span class="m-text m-primary">ime cattāro anariyavohārā.</span><br />
</p>
<p id="vb17c226p1">
<span class="m-text m-primary">Tattha katame aparepi cattāro anariyavohārā?</span><br />
</p>
<p id="vb17c226p2">
<span class="m-text m-primary">Diṭṭhe adiṭṭhavāditā, sute assutavāditā, mute amutavāditā, viññāte aviññātavāditā—</span><br />
</p>
<p id="vb17c226p3">
<span class="m-text m-primary">ime cattāro anariyavohārā.</span><br />
</p>
<p id="vb17c227p1">
<span class="m-text m-primary">Tattha katamāni cattāri duccaritāni?</span><br />
</p>
<p id="vb17c227p2">
<span class="m-text m-primary">Pāṇātipāto, adinnādānaṁ, kāmesumicchācāro, musāvādo—</span><br />
</p>
<p id="vb17c227p3">
<span class="m-text m-primary">imāni cattāri duccaritāni.</span><br />
</p>
<p id="vb17c228p1">
<span class="m-text m-primary">Tattha katamāni aparānipi cattāri duccaritāni?</span><br />
</p>
<p id="vb17c228p2">
<span class="m-text m-primary">Musāvādo, pisuṇā vācā, pharusā vācā, samphappalāpo—</span><br />
</p>
<p id="vb17c228p3">
<span class="m-text m-primary">imāni cattāri duccaritāni.</span><br />
</p>
<p id="vb17c229p1">
<span class="m-text m-primary">Tattha katamāni cattāri bhayāni?</span><br />
</p>
<p id="vb17c229p2">
<span class="m-text m-primary">Jātibhayaṁ, jarābhayaṁ, byādhibhayaṁ, maraṇabhayaṁ—</span><br />
</p>
<p id="vb17c229p3">
<span class="m-text m-primary">imāni cattāri bhayāni.</span><br />
</p>
<p id="vb17c230p1">
<span class="m-text m-primary">Tattha katamāni aparānipi cattāri bhayāni?</span><br />
</p>
<p id="vb17c230p2">
<span class="m-text m-primary">Rājabhayaṁ, corabhayaṁ, aggibhayaṁ, udakabhayaṁ—</span><br />
</p>
<p id="vb17c230p3">
<span class="m-text m-primary">imāni cattāri bhayāni.</span><br />
</p>
<p id="vb17c231p1">
<span class="m-text m-primary">Tattha katamāni aparānipi cattāri bhayāni?</span><br />
</p>
<p id="vb17c231p2">
<span class="m-text m-primary">Ūmibhayaṁ, kumbhīlabhayaṁ, āvaṭṭabhayaṁ, susukābhayaṁ—</span><br />
</p>
<p id="vb17c231p3">
<span class="m-text m-primary">imāni cattāri bhayāni.</span><br />
</p>
<p id="vb17c232p1">
<span class="m-text m-primary">Tattha katamāni aparānipi cattāri bhayāni?</span><br />
</p>
<p id="vb17c232p2">
<span class="m-text m-primary">Attānuvādabhayaṁ, parānuvādabhayaṁ, daṇḍabhayaṁ, duggatibhayaṁ—</span><br />
</p>
<p id="vb17c232p3">
<span class="m-text m-primary">imāni cattāri bhayāni.</span><br />
</p>
<p id="vb17c233p1">
<span class="m-text m-primary">Tattha katamā catasso diṭṭhiyo?</span><br />
</p>
<p id="vb17c233p2">
<span class="m-text m-primary">“Sayaṅkataṁ sukhadukkhan”ti saccato thetato diṭṭhi uppajjati, “paraṅkataṁ sukhadukkhan”ti saccato thetato diṭṭhi uppajjati, “sayaṅkatañca paraṅkatañca sukhadukkhan”ti saccato thetato diṭṭhi uppajjati, “asayaṅkāraṁ aparaṅkāraṁ adhiccasamuppannaṁ sukhadukkhan”ti saccato thetato diṭṭhi uppajjati—</span><br />
</p>
<p id="vb17c233p3">
<span class="m-text m-primary">imā catasso diṭṭhiyo.</span><br />
</p>
<p id="vb17c234p1">
<span class="m-text m-primary">Catukkaṁ.</span><br />
</p>
<p id="vb17c235p0">
<span class="m-text m-primary">5. Pañcakaniddesa</span><br />
</p>
<p id="vb17c235p1">
<span class="m-text m-primary">Tattha katamāni pañcorambhāgiyāni saṁyojanāni?</span><br />
</p>
<p id="vb17c235p2">
<span class="m-text m-primary">Sakkāyadiṭṭhi, vicikicchā, sīlabbataparāmāso, kāmacchando, byāpādo—</span><br />
</p>
<p id="vb17c235p3">
<span class="m-text m-primary">imāni pañcorambhāgiyāni saṁyojanāni.</span><br />
</p>
<p id="vb17c236p1">
<span class="m-text m-primary">Tattha katamāni pañcuddhambhāgiyāni saṁyojanāni?</span><br />
</p>
<p id="vb17c236p2">
<span class="m-text m-primary">Rūparāgo, arūparāgo, māno, uddhaccaṁ, avijjā—</span><br />
</p>
<p id="vb17c236p3">
<span class="m-text m-primary">imāni pañcuddhambhāgiyāni saṁyojanāni.</span><br />
</p>
<p id="vb17c237p1">
<span class="m-text m-primary">Tattha katamāni pañca macchariyāni?</span><br />
</p>
<p id="vb17c237p2">
<span class="m-text m-primary">Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ—</span><br />
</p>
<p id="vb17c237p3">
<span class="m-text m-primary">imāni pañca macchariyāni.</span><br />
</p>
<p id="vb17c238p1">
<span class="m-text m-primary">Tattha katame pañca saṅgā?</span><br />
</p>
<p id="vb17c238p2">
<span class="m-text m-primary">Rāgasaṅgo, dosasaṅgo, mohasaṅgo, mānasaṅgo, diṭṭhisaṅgo—</span><br />
</p>
<p id="vb17c238p3">
<span class="m-text m-primary">ime pañca saṅgā.</span><br />
</p>
<p id="vb17c239p1">
<span class="m-text m-primary">Tattha katame pañca sallā?</span><br />
</p>
<p id="vb17c239p2">
<span class="m-text m-primary">Rāgasallaṁ, dosasallaṁ, mohasallaṁ, mānasallaṁ, diṭṭhisallaṁ—</span><br />
</p>
<p id="vb17c239p3">
<span class="m-text m-primary">ime pañca sallā.</span><br />
</p>
<p id="vb17c240p1">
<span class="m-text m-primary">Tattha katame pañca cetokhilā?</span><br />
</p>
<p id="vb17c240p2">
<span class="m-text m-primary">Satthari kaṅkhati vicikicchati nādhimuccati na sampasīdati, dhamme kaṅkhati vicikicchati nādhimuccati na sampasīdati, saṅghe kaṅkhati vicikicchati nādhimuccati na sampasīdati, sikkhāya kaṅkhati vicikicchati nādhimuccati na sampasīdati, sabrahmacārīsu kupito hoti anattamano āhatacitto khilajāto—</span><br />
</p>
<p id="vb17c240p3">
<span class="m-text m-primary">ime pañca cetokhilā.</span><br />
</p>
<p id="vb17c241p1">
<span class="m-text m-primary">Tattha katame pañca cetaso vinibandhā?</span><br />
</p>
<p id="vb17c241p2">
<span class="m-text m-primary">Kāme avītarāgo hoti avigatacchando avigatapemo avigatapipāso avigatapariḷāho avigatataṇho;</span><br />
</p>
<p id="vb17c241p3">
<span class="m-text m-primary">kāye avītarāgo hoti …</span><br />
</p>
<p id="vb17c241p4">
<span class="m-text m-primary">rūpe avītarāgo hoti …</span><br />
</p>
<p id="vb17c241p5">
<span class="m-text m-primary">yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto viharati;</span><br />
</p>
<p id="vb17c241p6">
<span class="m-text m-primary">aññataraṁ devanikāyaṁ paṇidhāya brahmacariyaṁ carati—“imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā”ti—</span><br />
</p>
<p id="vb17c241p7">
<span class="m-text m-primary">ime pañca cetasovinibandhā.</span><br />
</p>
<p id="vb17c242p1">
<span class="m-text m-primary">Tattha katamāni pañca nīvaraṇāni?</span><br />
</p>
<p id="vb17c242p2">
<span class="m-text m-primary">Kāmacchandanīvaraṇaṁ, byāpādanīvaraṇaṁ, thinamiddhanīvaraṇaṁ, uddhaccakukkuccanīvaraṇaṁ, vicikicchānīvaraṇaṁ—</span><br />
</p>
<p id="vb17c242p3">
<span class="m-text m-primary">imāni pañca nīvaraṇāni.</span><br />
</p>
<p id="vb17c243p1">
<span class="m-text m-primary">Tattha katamāni pañca kammāni ānantarikāni?</span><br />
</p>
<p id="vb17c243p2">
<span class="m-text m-primary">Mātā jīvitā voropitā hoti, pitā jīvitā voropito hoti, arahanto jīvitā voropito hoti, duṭṭhena cittena tathāgatassa lohitaṁ uppāditaṁ hoti, saṅgho bhinno hoti—</span><br />
</p>
<p id="vb17c243p3">
<span class="m-text m-primary">imāni pañca kammāni ānantarikāni.</span><br />
</p>
<p id="vb17c244p1">
<span class="m-text m-primary">Tattha katamā pañca diṭṭhiyo?</span><br />
</p>
<p id="vb17c244p2">
<span class="m-text m-primary">“Saññī attā hoti arogo paraṁ maraṇā”ti ittheke abhivadanti, “asaññī attā hoti arogo paraṁ maraṇā”ti ittheke abhivadanti, “nevasaññīnāsaññī attā hoti arogo paraṁ maraṇā”ti ittheke abhivadanti, sato vā pana sattassa ucchedaṁ vināsaṁ vibhavaṁ paññapenti, diṭṭhadhammanibbānaṁ vā paneke abhivadanti—</span><br />
</p>
<p id="vb17c244p3">
<span class="m-text m-primary">imā pañca diṭṭhiyo.</span><br />
</p>
<p id="vb17c245p1">
<span class="m-text m-primary">Tattha katame pañca verā?</span><br />
</p>
<p id="vb17c245p2">
<span class="m-text m-primary">Pāṇātipāto, adinnādānaṁ, kāmesumicchācāro, musāvādo, surāmerayamajjapamādaṭṭhānā—</span><br />
</p>
<p id="vb17c245p3">
<span class="m-text m-primary">ime pañca verā.</span><br />
</p>
<p id="vb17c246p1">
<span class="m-text m-primary">Tattha katame pañca byasanā?</span><br />
</p>
<p id="vb17c246p2">
<span class="m-text m-primary">Ñātibyasanaṁ, bhogabyasanaṁ, rogabyasanaṁ, sīlabyasanaṁ, diṭṭhibyasanaṁ—</span><br />
</p>
<p id="vb17c246p3">
<span class="m-text m-primary">ime pañca byasanā.</span><br />
</p>
<p id="vb17c247p1">
<span class="m-text m-primary">Tattha katame pañca akkhantiyā ādīnavā?</span><br />
</p>
<p id="vb17c247p2">
<span class="m-text m-primary">Bahuno janassa appiyo hoti amanāpo, verabahulo ca hoti, vajjabahulo ca, sammūḷho kālaṁ karoti, kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati—</span><br />
</p>
<p id="vb17c247p3">
<span class="m-text m-primary">ime pañca akkhantiyā ādīnavā.</span><br />
</p>
<p id="vb17c248p1">
<span class="m-text m-primary">Tattha katamāni pañca bhayāni?</span><br />
</p>
<p id="vb17c248p2">
<span class="m-text m-primary">Ājīvakabhayaṁ, asilokabhayaṁ, parisasārajjabhayaṁ, maraṇabhayaṁ, duggatibhayaṁ—</span><br />
</p>
<p id="vb17c248p3">
<span class="m-text m-primary">imāni pañca bhayāni.</span><br />
</p>
<p id="vb17c249p1">
<span class="m-text m-primary">Tattha katame pañca diṭṭhadhammanibbānavādā?</span><br />
</p>
<p id="vb17c249p2">
<span class="m-text m-primary">Idhekacco samaṇo vā brāhmaṇo vā evaṁvādī hoti evaṁdiṭṭhī—</span><br />
</p>
<p id="vb17c249p3">
<span class="m-text m-primary">“yato kho, bho, ayaṁ attā pañcahi kāmaguṇehi samappito samaṅgībhūto paricāreti, ettāvatā kho, bho, ayaṁ attā paramadiṭṭhadhammanibbānappatto hotī”ti.</span><br />
</p>
<p id="vb17c249p4">
<span class="m-text m-primary">Ittheke sato sattassa paramadiṭṭhadhammanibbānaṁ paññapenti.</span><br />
</p>
<p id="vb17c250p1">
<span class="m-text m-primary">Tamañño evamāha—</span><br />
</p>
<p id="vb17c250p2">
<span class="m-text m-primary">“atthi kho, bho, eso attā yaṁ tvaṁ vadesi ‘neso natthī’ti vadāmi.</span><br />
</p>
<p id="vb17c250p3">
<span class="m-text m-primary">No ca kho, bho, ayaṁ attā ettāvatā paramadiṭṭhadhammanibbānappatto hoti.</span><br />
</p>
<p id="vb17c250p4">
<span class="m-text m-primary">Taṁ kissa hetu?</span><br />
</p>
<p id="vb17c250p5">
<span class="m-text m-primary">Kāmā hi, bho, aniccā dukkhā vipariṇāmadhammā.</span><br />
</p>
<p id="vb17c250p6">
<span class="m-text m-primary">Tesaṁ vipariṇāmaññathābhāvā uppajjanti sokaparidevadukkhadomanassupāyāsā.</span><br />
</p>
<p id="vb17c250p7">
<span class="m-text m-primary">Yato kho, bho, ayaṁ attā vivicceva kāmehi …pe… paṭhamaṁ jhānaṁ upasampajja viharati, ettāvatā kho, bho, ayaṁ attā paramadiṭṭhadhammanibbānappatto hotī”ti.</span><br />
</p>
<p id="vb17c250p8">
<span class="m-text m-primary">Ittheke sato sattassa paramadiṭṭhadhammanibbānaṁ paññapenti.</span><br />
</p>
<p id="vb17c251p1">
<span class="m-text m-primary">Tamañño evamāha—</span><br />
</p>
<p id="vb17c251p2">
<span class="m-text m-primary">“atthi kho, bho, eso attā yaṁ tvaṁ vadesi.</span><br />
</p>
<p id="vb17c251p3">
<span class="m-text m-primary">‘Neso natthī’ti vadāmi.</span><br />
</p>
<p id="vb17c251p4">
<span class="m-text m-primary">No ca kho, bho, ayaṁ attā ettāvatā paramadiṭṭhadhammanibbānappatto hoti.</span><br />
</p>
<p id="vb17c251p5">
<span class="m-text m-primary">Taṁ kissa hetu?</span><br />
</p>
<p id="vb17c251p6">
<span class="m-text m-primary">Yadeva tattha vitakkitaṁ vicāritaṁ etena etaṁ oḷārikaṁ akkhāyati.</span><br />
</p>
<p id="vb17c251p7">
<span class="m-text m-primary">Yato kho, bho, ayaṁ attā vitakkavicārānaṁ vūpasamā …pe… dutiyaṁ jhānaṁ upasampajja viharati, ettāvatā kho, bho, ayaṁ attā paramadiṭṭhadhammanibbānappatto hotī”ti.</span><br />
</p>
<p id="vb17c251p8">
<span class="m-text m-primary">Ittheke sato sattassa paramadiṭṭhadhammanibbānaṁ paññapenti.</span><br />
</p>
<p id="vb17c252p1">
<span class="m-text m-primary">Tamañño evamāha—</span><br />
</p>
<p id="vb17c252p2">
<span class="m-text m-primary">“atthi kho, bho, eso attā yaṁ tvaṁ vadesi.</span><br />
</p>
<p id="vb17c252p3">
<span class="m-text m-primary">‘Neso natthī’ti vadāmi.</span><br />
</p>
<p id="vb17c252p4">
<span class="m-text m-primary">No ca kho, bho, ayaṁ attā ettāvatā paramadiṭṭhadhammanibbānappatto hoti.</span><br />
</p>
<p id="vb17c252p5">
<span class="m-text m-primary">Taṁ kissa hetu?</span><br />
</p>
<p id="vb17c252p6">
<span class="m-text m-primary">Yadeva tattha pītigataṁ cetaso uppilāvitaṁ, etena etaṁ oḷārikaṁ akkhāyati.</span><br />
</p>
<p id="vb17c252p7">
<span class="m-text m-primary">Yato kho, bho, ayaṁ attā pītiyā ca virāgā …pe…</span><br />
</p>
<p id="vb17c252p8">
<span class="m-text m-primary">tatiyaṁ jhānaṁ upasampajja viharati, ettāvatā kho, bho, ayaṁ attā paramadiṭṭhadhammanibbānappatto hotī”ti.</span><br />
</p>
<p id="vb17c252p9">
<span class="m-text m-primary">Ittheke sato sattassa paramadiṭṭhadhammanibbānaṁ paññapenti.</span><br />
</p>
<p id="vb17c253p1">
<span class="m-text m-primary">Tamañño evamāha—</span><br />
</p>
<p id="vb17c253p2">
<span class="m-text m-primary">“atthi kho, bho, eso attā yaṁ tvaṁ vadesi.</span><br />
</p>
<p id="vb17c253p3">
<span class="m-text m-primary">‘Neso natthī’ti vadāmi.</span><br />
</p>
<p id="vb17c253p4">
<span class="m-text m-primary">No ca kho, bho, ayaṁ attā ettāvatā paramadiṭṭhadhammanibbānappatto hoti.</span><br />
</p>
<p id="vb17c253p5">
<span class="m-text m-primary">Taṁ kissa hetu?</span><br />
</p>
<p id="vb17c253p6">
<span class="m-text m-primary">Yadeva tattha sukhapīti cetaso ābhogo, etena etaṁ oḷārikaṁ akkhāyati.</span><br />
</p>
<p id="vb17c253p7">
<span class="m-text m-primary">Yato kho, bho, ayaṁ attā sukhassa ca pahānā …pe… catutthaṁ jhānaṁ upasampajja viharati, ettāvatā kho, bho, ayaṁ attā paramadiṭṭhadhammanibbānappatto hotī”ti.</span><br />
</p>
<p id="vb17c253p8">
<span class="m-text m-primary">Ittheke sato sattassa paramadiṭṭhadhammanibbānaṁ paññapenti.</span><br />
</p>
<p id="vb17c253p9">
<span class="m-text m-primary">Ime pañca diṭṭhadhammanibbānavādā.</span><br />
</p>
<p id="vb17c254p1">
<span class="m-text m-primary">Pañcakaṁ.</span><br />
</p>
<p id="vb17c255p0">
<span class="m-text m-primary">6. Chakkaniddesa</span><br />
</p>
<p id="vb17c255p1">
<span class="m-text m-primary">Tattha katamāni cha vivādamūlāni?</span><br />
</p>
<p id="vb17c255p2">
<span class="m-text m-primary">Kodho, makkho, issā, sāṭheyyaṁ, pāpicchatā, sandiṭṭhiparāmāsitā—</span><br />
</p>
<p id="vb17c255p3">
<span class="m-text m-primary">imāni cha vivādamūlāni.</span><br />
</p>
<p id="vb17c256p1">
<span class="m-text m-primary">Tattha katame cha chandarāgā?</span><br />
</p>
<p id="vb17c256p2">
<span class="m-text m-primary">Chandarāgā gehasitā dhammā.</span><br />
</p>
<p id="vb17c256p3">
<span class="m-text m-primary">Manāpiyesu rūpesu gehasito rāgo sārāgo cittassa sārāgo, manāpiyesu saddesu …pe…</span><br />
</p>
<p id="vb17c256p4">
<span class="m-text m-primary">manāpiyesu gandhesu …pe…</span><br />
</p>
<p id="vb17c256p5">
<span class="m-text m-primary">manāpiyesu rasesu …pe…</span><br />
</p>
<p id="vb17c256p6">
<span class="m-text m-primary">manāpiyesu phoṭṭhabbesu …pe…</span><br />
</p>
<p id="vb17c256p7">
<span class="m-text m-primary">manāpiyesu dhammesu gehasito rāgo sārāgo cittassa sārāgo—</span><br />
</p>
<p id="vb17c256p8">
<span class="m-text m-primary">ime cha chandarāgā.</span><br />
</p>
<p id="vb17c257p1">
<span class="m-text m-primary">Tattha katamāni cha virodhavatthūni?</span><br />
</p>
<p id="vb17c257p2">
<span class="m-text m-primary">Amanāpiyesu rūpesu cittassa āghāto paṭighāto caṇḍikkaṁ asuropo anattamanatā cittassa, amanāpiyesu saddesu …pe…</span><br />
</p>
<p id="vb17c257p3">
<span class="m-text m-primary">amanāpiyesu gandhesu …pe…</span><br />
</p>
<p id="vb17c257p4">
<span class="m-text m-primary">amanāpiyesu rasesu …pe…</span><br />
</p>
<p id="vb17c257p5">
<span class="m-text m-primary">amanāpiyesu phoṭṭhabbesu …pe…</span><br />
</p>
<p id="vb17c257p6">
<span class="m-text m-primary">amanāpiyesu dhammesu cittassa āghāto paṭighāto caṇḍikkaṁ asuropo anattamanatā cittassa—</span><br />
</p>
<p id="vb17c257p7">
<span class="m-text m-primary">imāni cha virodhavatthūni.</span><br />
</p>
<p id="vb17c258p1">
<span class="m-text m-primary">Tattha katame cha taṇhākāyā?</span><br />
</p>
<p id="vb17c258p2">
<span class="m-text m-primary">Rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā—</span><br />
</p>
<p id="vb17c258p3">
<span class="m-text m-primary">ime cha taṇhākāyā.</span><br />
</p>
<p id="vb17c259p1">
<span class="m-text m-primary">Tattha katame cha agāravā?</span><br />
</p>
<p id="vb17c259p2">
<span class="m-text m-primary">Satthari agāravo viharati appatisso, dhamme agāravo viharati appatisso, saṅghe agāravo viharati appatisso, sikkhāya agāravo viharati appatisso, appamāde agāravo viharati appatisso, paṭisanthāre agāravo viharati appatisso—</span><br />
</p>
<p id="vb17c259p3">
<span class="m-text m-primary">ime cha agāravā.</span><br />
</p>
<p id="vb17c260p1">
<span class="m-text m-primary">Tattha katame cha parihāniyā dhammā?</span><br />
</p>
<p id="vb17c260p2">
<span class="m-text m-primary">Kammārāmatā, bhassārāmatā, niddārāmatā, saṅgaṇikārāmatā, saṁsaggārāmatā, papañcārāmatā—</span><br />
</p>
<p id="vb17c260p3">
<span class="m-text m-primary">ime cha parihāniyā dhammā.</span><br />
</p>
<p id="vb17c261p1">
<span class="m-text m-primary">Tattha katame aparepi cha parihāniyā dhammā?</span><br />
</p>
<p id="vb17c261p2">
<span class="m-text m-primary">Kammārāmatā, bhassārāmatā, niddārāmatā, saṅgaṇikārāmatā, dovacassatā, pāpamittatā—</span><br />
</p>
<p id="vb17c261p3">
<span class="m-text m-primary">ime cha parihāniyā dhammā.</span><br />
</p>
<p id="vb17c262p1">
<span class="m-text m-primary">Tattha katame cha somanassupavicārā?</span><br />
</p>
<p id="vb17c262p2">
<span class="m-text m-primary">Cakkhunā rūpaṁ disvā somanassaṭṭhāniyaṁ rūpaṁ upavicarati, sotena saddaṁ sutvā …pe…</span><br />
</p>
<p id="vb17c262p3">
<span class="m-text m-primary">ghānena gandhaṁ ghāyitvā …pe…</span><br />
</p>
<p id="vb17c262p4">
<span class="m-text m-primary">jivhāya rasaṁ sāyitvā …pe…</span><br />
</p>
<p id="vb17c262p5">
<span class="m-text m-primary">kāyena phoṭṭhabbaṁ phusitvā …pe…</span><br />
</p>
<p id="vb17c262p6">
<span class="m-text m-primary">manasā dhammaṁ viññāya somanassaṭṭhāniyaṁ dhammaṁ upavicarati—</span><br />
</p>
<p id="vb17c262p7">
<span class="m-text m-primary">ime cha somanassupavicārā.</span><br />
</p>
<p id="vb17c263p1">
<span class="m-text m-primary">Tattha katame cha domanassupavicārā?</span><br />
</p>
<p id="vb17c263p2">
<span class="m-text m-primary">Cakkhunā rūpaṁ disvā domanassaṭṭhāniyaṁ rūpaṁ upavicarati, sotena saddaṁ sutvā …pe…</span><br />
</p>
<p id="vb17c263p3">
<span class="m-text m-primary">ghānena gandhaṁ ghāyitvā …pe…</span><br />
</p>
<p id="vb17c263p4">
<span class="m-text m-primary">jivhāya rasaṁ sāyitvā …pe…</span><br />
</p>
<p id="vb17c263p5">
<span class="m-text m-primary">kāyena phoṭṭhabbaṁ phusitvā …pe…</span><br />
</p>
<p id="vb17c263p6">
<span class="m-text m-primary">manasā dhammaṁ viññāya domanassaṭṭhāniyaṁ dhammaṁ upavicarati—</span><br />
</p>
<p id="vb17c263p7">
<span class="m-text m-primary">ime cha domanassupavicārā.</span><br />
</p>
<p id="vb17c264p1">
<span class="m-text m-primary">Tattha katame cha upekkhupavicārā?</span><br />
</p>
<p id="vb17c264p2">
<span class="m-text m-primary">Cakkhunā rūpaṁ disvā upekkhāṭṭhāniyaṁ rūpaṁ upavicarati, sotena saddaṁ sutvā …pe…</span><br />
</p>
<p id="vb17c264p3">
<span class="m-text m-primary">ghānena gandhaṁ ghāyitvā …pe…</span><br />
</p>
<p id="vb17c264p4">
<span class="m-text m-primary">jivhāya rasaṁ sāyitvā …pe…</span><br />
</p>
<p id="vb17c264p5">
<span class="m-text m-primary">kāyena phoṭṭhabbaṁ phusitvā …pe…</span><br />
</p>
<p id="vb17c264p6">
<span class="m-text m-primary">manasā dhammaṁ viññāya upekkhāṭṭhāniyaṁ dhammaṁ upavicarati—</span><br />
</p>
<p id="vb17c264p7">
<span class="m-text m-primary">ime cha upekkhupavicārā.</span><br />
</p>
<p id="vb17c265p1">
<span class="m-text m-primary">Tattha katamāni cha gehasitāni somanassāni?</span><br />
</p>
<p id="vb17c265p2">
<span class="m-text m-primary">Manāpiyesu rūpesu gehasitaṁ cetasikaṁ sātaṁ cetasikaṁ sukhaṁ cetosamphassajaṁ sātaṁ sukhaṁ vedayitaṁ cetosamphassajā sātā sukhā vedanā, manāpiyesu saddesu …pe…</span><br />
</p>
<p id="vb17c265p3">
<span class="m-text m-primary">manāpiyesu gandhesu …pe…</span><br />
</p>
<p id="vb17c265p4">
<span class="m-text m-primary">manāpiyesu rasesu …pe…</span><br />
</p>
<p id="vb17c265p5">
<span class="m-text m-primary">manāpiyesu phoṭṭhabbesu …pe…</span><br />
</p>
<p id="vb17c265p6">
<span class="m-text m-primary">manāpiyesu dhammesu gehasitaṁ cetasikaṁ sātaṁ cetasikaṁ sukhaṁ cetosamphassajaṁ sātaṁ sukhaṁ vedayitaṁ cetosamphassajā sātā sukhā vedanā—</span><br />
</p>
<p id="vb17c265p7">
<span class="m-text m-primary">imāni cha gehasitāni somanassāni.</span><br />
</p>
<p id="vb17c266p1">
<span class="m-text m-primary">Tattha katamāni cha gehasitāni domanassāni?</span><br />
</p>
<p id="vb17c266p2">
<span class="m-text m-primary">Amanāpiyesu rūpesu gehasitaṁ cetasikaṁ asātaṁ cetasikaṁ dukkhaṁ cetosamphassajaṁ asātaṁ dukkhaṁ vedayitaṁ cetosamphassajā asātā dukkhā vedanā, amanāpiyesu saddesu …pe…</span><br />
</p>
<p id="vb17c266p3">
<span class="m-text m-primary">amanāpiyesu gandhesu …pe…</span><br />
</p>
<p id="vb17c266p4">
<span class="m-text m-primary">amanāpiyesu rasesu …pe…</span><br />
</p>
<p id="vb17c266p5">
<span class="m-text m-primary">amanāpiyesu phoṭṭhabbesu …pe…</span><br />
</p>
<p id="vb17c266p6">
<span class="m-text m-primary">amanāpiyesu dhammesu gehasitaṁ cetasikaṁ asātaṁ cetasikaṁ dukkhaṁ cetosamphassajaṁ asātaṁ dukkhaṁ vedayitaṁ cetosamphassajā asātā dukkhā vedanā—</span><br />
</p>
<p id="vb17c266p7">
<span class="m-text m-primary">imāni cha gehasitāni domanassāni.</span><br />
</p>
<p id="vb17c267p1">
<span class="m-text m-primary">Tattha katamā cha gehasitā upekkhā?</span><br />
</p>
<p id="vb17c267p2">
<span class="m-text m-primary">Upekkhāṭṭhāniyesu rūpesu gehasitaṁ cetasikaṁ neva sātaṁ nāsātaṁ cetosamphassajaṁ adukkhamasukhaṁ vedayitaṁ cetosamphassajā adukkhamasukhā vedanā, upekkhāṭṭhāniyesu saddesu …pe…</span><br />
</p>
<p id="vb17c267p3">
<span class="m-text m-primary">upekkhāṭṭhāniyesu gandhesu …pe…</span><br />
</p>
<p id="vb17c267p4">
<span class="m-text m-primary">upekkhāṭṭhāniyesu rasesu …pe…</span><br />
</p>
<p id="vb17c267p5">
<span class="m-text m-primary">upekkhāṭṭhāniyesu phoṭṭhabbesu …pe…</span><br />
</p>
<p id="vb17c267p6">
<span class="m-text m-primary">upekkhāṭṭhāniyesu dhammesu gehasitaṁ cetasikaṁ neva sātaṁ nāsātaṁ cetosamphassajaṁ adukkhamasukhaṁ vedayitaṁ cetosamphassajā adukkhamasukhā vedanā—</span><br />
</p>
<p id="vb17c267p7">
<span class="m-text m-primary">imā cha gehasitā upekkhā.</span><br />
</p>
<p id="vb17c268p1">
<span class="m-text m-primary">Tattha katamā cha diṭṭhiyo?</span><br />
</p>
<p id="vb17c268p2">
<span class="m-text m-primary">“Atthi me attā”ti vā assa saccato thetato diṭṭhi uppajjati,</span><br />
</p>
<p id="vb17c268p3">
<span class="m-text m-primary">“natthi me attā”ti vā assa saccato thetato diṭṭhi uppajjati,</span><br />
</p>
<p id="vb17c268p4">
<span class="m-text m-primary">“attanā vā attānaṁ sañjānāmī”ti vā assa saccato thetato diṭṭhi uppajjati,</span><br />
</p>
<p id="vb17c268p5">
<span class="m-text m-primary">“attanā vā anattānaṁ sañjānāmī”ti vā assa saccato thetato diṭṭhi uppajjati,</span><br />
</p>
<p id="vb17c268p6">
<span class="m-text m-primary">“anattanā vā attānaṁ sañjānāmī”ti vā assa saccato thetato diṭṭhi uppajjati;</span><br />
</p>
<p id="vb17c268p7">
<span class="m-text m-primary">atha vā panassa evaṁdiṭṭhi hoti—“so me ayaṁ attā vado vedeyyo tatra tatra dīgharattaṁ kalyāṇapāpakānaṁ kammānaṁ vipākaṁ paccanubhoti.</span><br />
</p>
<p id="vb17c268p8">
<span class="m-text m-primary">Na so jāto nāhosi, na so jāto na bhavissati, nicco dhuvo sassato avipariṇāmadhammo”ti vā panassa saccato thetato diṭṭhi uppajjati.</span><br />
</p>
<p id="vb17c268p9">
<span class="m-text m-primary">Imā cha diṭṭhiyo.</span><br />
</p>
<p id="vb17c269p1">
<span class="m-text m-primary">Chakkaṁ.</span><br />
</p>
<p id="vb17c270p0">
<span class="m-text m-primary">7. Sattakaniddesa</span><br />
</p>
<p id="vb17c270p1">
<span class="m-text m-primary">Tattha katame sattānusayā?</span><br />
</p>
<p id="vb17c270p2">
<span class="m-text m-primary">Kāmarāgānusayo, paṭighānusayo, mānānusayo, diṭṭhānusayo, vicikicchānusayo, bhavarāgānusayo, avijjānusayo—</span><br />
</p>
<p id="vb17c270p3">
<span class="m-text m-primary">ime satta anusayā.</span><br />
</p>
<p id="vb17c271p1">
<span class="m-text m-primary">Tattha katamāni satta saṁyojanāni?</span><br />
</p>
<p id="vb17c271p2">
<span class="m-text m-primary">Kāmarāgasaṁyojanaṁ, paṭighasaṁyojanaṁ, mānasaṁyojanaṁ, diṭṭhisaṁyojanaṁ, vicikicchāsaṁyojanaṁ, bhavarāgasaṁyojanaṁ, avijjāsaṁyojanaṁ—</span><br />
</p>
<p id="vb17c271p3">
<span class="m-text m-primary">imāni satta saṁyojanāni.</span><br />
</p>
<p id="vb17c272p1">
<span class="m-text m-primary">Tattha katamāni satta pariyuṭṭhānāni?</span><br />
</p>
<p id="vb17c272p2">
<span class="m-text m-primary">Kāmarāgapariyuṭṭhānaṁ, paṭighapariyuṭṭhānaṁ, mānapariyuṭṭhānaṁ, diṭṭhipariyuṭṭhānaṁ, vicikicchāpariyuṭṭhānaṁ, bhavarāgapariyuṭṭhānaṁ, avijjāpariyuṭṭhānaṁ—</span><br />
</p>
<p id="vb17c272p3">
<span class="m-text m-primary">imāni satta pariyuṭṭhānāni.</span><br />
</p>
<p id="vb17c273p1">
<span class="m-text m-primary">Tattha katame satta asaddhammā?</span><br />
</p>
<p id="vb17c273p2">
<span class="m-text m-primary">Assaddho hoti, ahiriko hoti, anottappī hoti, appassuto hoti, kusīto hoti, muṭṭhassatī hoti, duppañño hoti—</span><br />
</p>
<p id="vb17c273p3">
<span class="m-text m-primary">ime satta asaddhammā.</span><br />
</p>
<p id="vb17c274p1">
<span class="m-text m-primary">Tattha katamāni satta duccaritāni?</span><br />
</p>
<p id="vb17c274p2">
<span class="m-text m-primary">Pāṇātipāto, adinnādānaṁ, kāmesumicchācāro, musāvādo, pisuṇā vācā, pharusā vācā, samphappalāpo—</span><br />
</p>
<p id="vb17c274p3">
<span class="m-text m-primary">imāni satta duccaritāni.</span><br />
</p>
<p id="vb17c275p1">
<span class="m-text m-primary">Tattha katame satta mānā?</span><br />
</p>
<p id="vb17c275p2">
<span class="m-text m-primary">Māno, atimāno, mānātimāno, omāno, adhimāno, asmimāno, micchāmāno—</span><br />
</p>
<p id="vb17c275p3">
<span class="m-text m-primary">ime satta mānā.</span><br />
</p>
<p id="vb17c276p1">
<span class="m-text m-primary">Tattha katamā satta diṭṭhiyo?</span><br />
</p>
<p id="vb17c276p2">
<span class="m-text m-primary">Idhekacco samaṇo vā brāhmaṇo vā evaṁvādī hoti evaṁdiṭṭhī—</span><br />
</p>
<p id="vb17c276p3">
<span class="m-text m-primary">“yato kho, bho, ayaṁ attā rūpī cātumahābhūtiko mātāpettikasambhavo kāyassa bhedā ucchijjati vinassati na hoti paraṁ maraṇā, ettāvatā kho bho, ayaṁ attā sammā samucchinno hotī”ti.</span><br />
</p>
<p id="vb17c276p4">
<span class="m-text m-primary">Ittheke sato sattassa ucchedaṁ vināsaṁ vibhavaṁ paññapenti.</span><br />
</p>
<p id="vb17c277p1">
<span class="m-text m-primary">Tamañño evamāha—</span><br />
</p>
<p id="vb17c277p2">
<span class="m-text m-primary">“atthi kho, bho, eso attā yaṁ tvaṁ vadesi.</span><br />
</p>
<p id="vb17c277p3">
<span class="m-text m-primary">‘Neso natthī’ti vadāmi.</span><br />
</p>
<p id="vb17c277p4">
<span class="m-text m-primary">No ca kho, bho, ayaṁ attā ettāvatā sammā samucchinno hoti.</span><br />
</p>
<p id="vb17c277p5">
<span class="m-text m-primary">Atthi kho bho añño attā dibbo rūpī kāmāvacaro kabaḷīkārabhakkho.</span><br />
</p>
<p id="vb17c277p6">
<span class="m-text m-primary">Taṁ tvaṁ na jānāsi na passasi.</span><br />
</p>
<p id="vb17c277p7">
<span class="m-text m-primary">Tamahaṁ jānāmi passāmi.</span><br />
</p>
<p id="vb17c277p8">
<span class="m-text m-primary">So kho, bho, attā yato kāyassa bhedā ucchijjati vinassati na hoti paraṁ maraṇā, ettāvatā kho, bho, ayaṁ attā sammāsamucchinno hotī”ti.</span><br />
</p>
<p id="vb17c277p9">
<span class="m-text m-primary">Ittheke bho sattassa ucchedaṁ vināsaṁ vibhavaṁ paññapenti.</span><br />
</p>
<p id="vb17c278p1">
<span class="m-text m-primary">Tamañño evamāha—</span><br />
</p>
<p id="vb17c278p2">
<span class="m-text m-primary">“atthi kho, bho, eso attā yaṁ tvaṁ vadesi.</span><br />
</p>
<p id="vb17c278p3">
<span class="m-text m-primary">‘Neso natthī’ti vadāmi.</span><br />
</p>
<p id="vb17c278p4">
<span class="m-text m-primary">No ca kho, bho, ayaṁ attā ettāvatā sammā samucchinno hoti.</span><br />
</p>
<p id="vb17c278p5">
<span class="m-text m-primary">Atthi kho, bho, añño attā dibbo rūpī manomayo sabbaṅgapaccaṅgī ahīnindriyo.</span><br />
</p>
<p id="vb17c278p6">
<span class="m-text m-primary">Taṁ tvaṁ na jānāsi na passasi.</span><br />
</p>
<p id="vb17c278p7">
<span class="m-text m-primary">Tamahaṁ jānāmi passāmi.</span><br />
</p>
<p id="vb17c278p8">
<span class="m-text m-primary">So kho, bho, attā yato kāyassa bhedā ucchijjati vinassati na hoti paraṁ maraṇā, ettāvatā kho, bho, ayaṁ attā sammā samucchinno hotī”ti.</span><br />
</p>
<p id="vb17c278p9">
<span class="m-text m-primary">Ittheke sato sattassa ucchedaṁ vināsaṁ vibhavaṁ paññapenti.</span><br />
</p>
<p id="vb17c279p1">
<span class="m-text m-primary">Tamañño evamāha—</span><br />
</p>
<p id="vb17c279p2">
<span class="m-text m-primary">“atthi kho, bho, eso attā yaṁ tvaṁ vadesi.</span><br />
</p>
<p id="vb17c279p3">
<span class="m-text m-primary">‘Neso natthī’ti vadāmi.</span><br />
</p>
<p id="vb17c279p4">
<span class="m-text m-primary">No ca kho, bho, ayaṁ attā ettāvatā sammā samucchinno hoti.</span><br />
</p>
<p id="vb17c279p5">
<span class="m-text m-primary">Atthi kho, bho, añño attā sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ananto ākāsoti ākāsānañcāyatanūpago.</span><br />
</p>
<p id="vb17c279p6">
<span class="m-text m-primary">Taṁ tvaṁ na jānāsi na passasi.</span><br />
</p>
<p id="vb17c279p7">
<span class="m-text m-primary">Tamahaṁ jānāmi passāmi.</span><br />
</p>
<p id="vb17c279p8">
<span class="m-text m-primary">So kho, bho, attā yato kāyassa bhedā ucchijjati vinassati na hoti paraṁ maraṇā, ettāvatā kho, bho, ayaṁ attā sammā samucchinno hotī”ti.</span><br />
</p>
<p id="vb17c279p9">
<span class="m-text m-primary">Ittheke sato sattassa ucchedaṁ vināsaṁ vibhavaṁ paññapenti.</span><br />
</p>
<p id="vb17c280p1">
<span class="m-text m-primary">Tamañño evamāha—</span><br />
</p>
<p id="vb17c280p2">
<span class="m-text m-primary">“atthi kho, bho, eso attā yaṁ tvaṁ vadesi.</span><br />
</p>
<p id="vb17c280p3">
<span class="m-text m-primary">‘Neso natthī’ti vadāmi.</span><br />
</p>
<p id="vb17c280p4">
<span class="m-text m-primary">No ca kho, bho, ayaṁ attā ettāvatā sammā samucchinno hoti.</span><br />
</p>
<p id="vb17c280p5">
<span class="m-text m-primary">Atthi kho, bho, añño attā sabbaso ākāsānañcāyatanaṁ samatikkamma anantaṁ viññāṇanti viññāṇañcāyatanūpago.</span><br />
</p>
<p id="vb17c280p6">
<span class="m-text m-primary">Taṁ tvaṁ na jānāsi na passasi.</span><br />
</p>
<p id="vb17c280p7">
<span class="m-text m-primary">Tamahaṁ jānāmi passāmi.</span><br />
</p>
<p id="vb17c280p8">
<span class="m-text m-primary">So kho, bho, attā yato kāyassa bhedā ucchijjati vinassati na hoti paraṁ maraṇā, ettāvatā kho, bho, ayaṁ attā sammā samucchinno hotī”ti.</span><br />
</p>
<p id="vb17c280p9">
<span class="m-text m-primary">Ittheke sato sattassa ucchedaṁ vināsaṁ vibhavaṁ paññapenti.</span><br />
</p>
<p id="vb17c281p1">
<span class="m-text m-primary">Tamañño evamāha—</span><br />
</p>
<p id="vb17c281p2">
<span class="m-text m-primary">“atthi kho, bho, eso attā yaṁ tvaṁ vadesi.</span><br />
</p>
<p id="vb17c281p3">
<span class="m-text m-primary">‘Neso natthī’ti vadāmi.</span><br />
</p>
<p id="vb17c281p4">
<span class="m-text m-primary">No ca kho, bho, ayaṁ attā ettāvatā sammā samucchinno hoti.</span><br />
</p>
<p id="vb17c281p5">
<span class="m-text m-primary">Atthi kho, bho, añño attā sabbaso viññāṇañcāyatanaṁ samatikkamma natthi kiñcīti ākiñcaññāyatanūpago.</span><br />
</p>
<p id="vb17c281p6">
<span class="m-text m-primary">Taṁ tvaṁ na jānāsi na passasi.</span><br />
</p>
<p id="vb17c281p7">
<span class="m-text m-primary">Tamahaṁ jānāmi passāmi.</span><br />
</p>
<p id="vb17c281p8">
<span class="m-text m-primary">So kho, bho, attā yato kāyassa bhedā ucchijjati vinassati na hoti paraṁ maraṇā, ettāvatā kho, bho, ayaṁ attā sammā samucchinno hotī”ti.</span><br />
</p>
<p id="vb17c281p9">
<span class="m-text m-primary">Ittheke sato sattassa ucchedaṁ vināsaṁ vibhavaṁ paññapenti.</span><br />
</p>
<p id="vb17c282p1">
<span class="m-text m-primary">Tamañño evamāha—</span><br />
</p>
<p id="vb17c282p2">
<span class="m-text m-primary">“atthi kho pana eso attā yaṁ tvaṁ vadesi.</span><br />
</p>
<p id="vb17c282p3">
<span class="m-text m-primary">‘Neso natthī’ti vadāmi.</span><br />
</p>
<p id="vb17c282p4">
<span class="m-text m-primary">No ca kho, bho, ayaṁ attā ettāvatā sammā samucchinno hoti.</span><br />
</p>
<p id="vb17c282p5">
<span class="m-text m-primary">Atthi kho, bho, añño attā sabbaso ākiñcaññāyatanaṁ samatikkamma nevasaññānāsaññāyatanūpago.</span><br />
</p>
<p id="vb17c282p6">
<span class="m-text m-primary">Taṁ tvaṁ na jānāsi na passasi.</span><br />
</p>
<p id="vb17c282p7">
<span class="m-text m-primary">Tamahaṁ jānāmi passāmi.</span><br />
</p>
<p id="vb17c282p8">
<span class="m-text m-primary">So kho, bho, attā yato kāyassa bhedā ucchijjati vinassati na hoti paraṁ maraṇā, ettāvatā kho, bho, ayaṁ attā sammā samucchinno hotī”ti.</span><br />
</p>
<p id="vb17c282p9">
<span class="m-text m-primary">Ittheke sato sattassa ucchedaṁ vināsaṁ vibhavaṁ paññapenti.</span><br />
</p>
<p id="vb17c282p10">
<span class="m-text m-primary">Imā satta diṭṭhiyo.</span><br />
</p>
<p id="vb17c283p1">
<span class="m-text m-primary">Sattakaṁ.</span><br />
</p>
<p id="vb17c284p0">
<span class="m-text m-primary">8. Aṭṭhakaniddesa</span><br />
</p>
<p id="vb17c284p1">
<span class="m-text m-primary">Tattha katamāni aṭṭha kilesavatthūni?</span><br />
</p>
<p id="vb17c284p2">
<span class="m-text m-primary">Lobho, doso, moho, māno, diṭṭhi, vicikicchā, thinaṁ, uddhaccaṁ—</span><br />
</p>
<p id="vb17c284p3">
<span class="m-text m-primary">imāni aṭṭha kilesavatthūni.</span><br />
</p>
<p id="vb17c285p1">
<span class="m-text m-primary">Tattha katamāni aṭṭha kusītavatthūni?</span><br />
</p>
<p id="vb17c286p1">
<span class="m-text m-primary">Idha bhikkhunā kammaṁ kātabbaṁ hoti.</span><br />
</p>
<p id="vb17c286p2">
<span class="m-text m-primary">Tassa evaṁ hoti—</span><br />
</p>
<p id="vb17c286p3">
<span class="m-text m-primary">“kammaṁ kho me kātabbaṁ bhavissati.</span><br />
</p>
<p id="vb17c286p4">
<span class="m-text m-primary">Kammaṁ kho pana me karontassa kāyo kilamissati.</span><br />
</p>
<p id="vb17c286p5">
<span class="m-text m-primary">Handāhaṁ nipajjāmī”ti.</span><br />
</p>
<p id="vb17c286p6">
<span class="m-text m-primary">So nipajjati; na vīriyaṁ ārabhati appattassa pattiyā, anadhigatassa adhigamāya, asacchikatassa sacchikiriyāya.</span><br />
</p>
<p id="vb17c286p7">
<span class="m-text m-primary">Idaṁ paṭhamaṁ kusītavatthu.</span><br />
</p>
<p id="vb17c287p1">
<span class="m-text m-primary">Puna caparaṁ bhikkhunā kammaṁ kataṁ hoti.</span><br />
</p>
<p id="vb17c287p2">
<span class="m-text m-primary">Tassa evaṁ hoti—</span><br />
</p>
<p id="vb17c287p3">
<span class="m-text m-primary">“ahaṁ kho kammaṁ akāsiṁ.</span><br />
</p>
<p id="vb17c287p4">
<span class="m-text m-primary">Kammaṁ kho pana me karontassa kāyo kilanto.</span><br />
</p>
<p id="vb17c287p5">
<span class="m-text m-primary">Handāhaṁ nipajjāmī”ti.</span><br />
</p>
<p id="vb17c287p6">
<span class="m-text m-primary">So nipajjati; na vīriyaṁ ārabhati appattassa pattiyā, anadhigatassa adhigamāya, asacchikatassa sacchikiriyāya.</span><br />
</p>
<p id="vb17c287p7">
<span class="m-text m-primary">Idaṁ dutiyaṁ kusītavatthu.</span><br />
</p>
<p id="vb17c288p1">
<span class="m-text m-primary">Puna caparaṁ bhikkhunā maggo gantabbo hoti.</span><br />
</p>
<p id="vb17c288p2">
<span class="m-text m-primary">Tassa evaṁ hoti—</span><br />
</p>
<p id="vb17c288p3">
<span class="m-text m-primary">“maggo kho me gantabbo bhavissati.</span><br />
</p>
<p id="vb17c288p4">
<span class="m-text m-primary">Maggaṁ kho pana me gacchantassa kāyo kilamissati.</span><br />
</p>
<p id="vb17c288p5">
<span class="m-text m-primary">Handāhaṁ nipajjāmī”ti.</span><br />
</p>
<p id="vb17c288p6">
<span class="m-text m-primary">So nipajjati; na vīriyaṁ ārabhati appattassa pattiyā, anadhigatassa adhigamāya, asacchikatassa sacchikiriyāya.</span><br />
</p>
<p id="vb17c288p7">
<span class="m-text m-primary">Idaṁ tatiyaṁ kusītavatthu.</span><br />
</p>
<p id="vb17c289p1">
<span class="m-text m-primary">Puna caparaṁ bhikkhunā maggo gato hoti.</span><br />
</p>
<p id="vb17c289p2">
<span class="m-text m-primary">Tassa evaṁ hoti—</span><br />
</p>
<p id="vb17c289p3">
<span class="m-text m-primary">“ahaṁ kho maggaṁ agamāsiṁ.</span><br />
</p>
<p id="vb17c289p4">
<span class="m-text m-primary">Maggaṁ kho pana me gacchantassa kāyo kilanto.</span><br />
</p>
<p id="vb17c289p5">
<span class="m-text m-primary">Handāhaṁ nipajjāmī”ti.</span><br />
</p>
<p id="vb17c289p6">
<span class="m-text m-primary">So nipajjati; na vīriyaṁ ārabhati appattassa pattiyā, anadhigatassa adhigamāya, asacchikatassa sacchikiriyāya.</span><br />
</p>
<p id="vb17c289p7">
<span class="m-text m-primary">Idaṁ catutthaṁ kusītavatthu.</span><br />
</p>
<p id="vb17c290p1">
<span class="m-text m-primary">Puna caparaṁ bhikkhu gāmaṁ vā nigamaṁ vā piṇḍāya caranto na labhati lūkhassa vā paṇītassa vā bhojanassa yāvadatthaṁ pāripūriṁ.</span><br />
</p>
<p id="vb17c290p2">
<span class="m-text m-primary">Tassa evaṁ hoti—</span><br />
</p>
<p id="vb17c290p3">
<span class="m-text m-primary">“ahaṁ kho gāmaṁ vā nigamaṁ vā piṇḍāya caranto nālatthaṁ lūkhassa vā paṇītassa vā bhojanassa yāvadatthaṁ pāripūriṁ.</span><br />
</p>
<p id="vb17c290p4">
<span class="m-text m-primary">Tassa me kāyo kilanto akammañño.</span><br />
</p>
<p id="vb17c290p5">
<span class="m-text m-primary">Handāhaṁ nipajjāmī”ti.</span><br />
</p>
<p id="vb17c290p6">
<span class="m-text m-primary">So nipajjati; na vīriyaṁ ārabhati appattassa pattiyā, anadhigatassa adhigamāya, asacchikatassa sacchikiriyāya.</span><br />
</p>
<p id="vb17c290p7">
<span class="m-text m-primary">Idaṁ pañcamaṁ kusītavatthu.</span><br />
</p>
<p id="vb17c291p1">
<span class="m-text m-primary">Puna caparaṁ bhikkhu gāmaṁ vā nigamaṁ vā piṇḍāya caranto labhati lūkhassa vā paṇītassa vā bhojanassa yāvadatthaṁ pāripūriṁ.</span><br />
</p>
<p id="vb17c291p2">
<span class="m-text m-primary">Tassa evaṁ hoti—</span><br />
</p>
<p id="vb17c291p3">
<span class="m-text m-primary">“ahaṁ kho gāmaṁ vā nigamaṁ vā piṇḍāya caranto alatthaṁ lūkhassa vā paṇītassa vā bhojanassa yāvadatthaṁ pāripūriṁ.</span><br />
</p>
<p id="vb17c291p4">
<span class="m-text m-primary">Tassa me kāyo kilanto akammañño māsācitaṁ maññe.</span><br />
</p>
<p id="vb17c291p5">
<span class="m-text m-primary">Handāhaṁ nipajjāmī”ti.</span><br />
</p>
<p id="vb17c291p6">
<span class="m-text m-primary">So nipajjati; na vīriyaṁ ārabhati appattassa pattiyā, anadhigatassa adhigamāya, asacchikatassa sacchikiriyāya.</span><br />
</p>
<p id="vb17c291p7">
<span class="m-text m-primary">Idaṁ chaṭṭhaṁ kusītavatthu.</span><br />
</p>
<p id="vb17c292p1">
<span class="m-text m-primary">Puna caparaṁ bhikkhuno uppanno hoti appamattako ābādho.</span><br />
</p>
<p id="vb17c292p2">
<span class="m-text m-primary">Tassa evaṁ hoti—</span><br />
</p>
<p id="vb17c292p3">
<span class="m-text m-primary">“uppanno kho me ayaṁ appamattako ābādho.</span><br />
</p>
<p id="vb17c292p4">
<span class="m-text m-primary">Atthi kappo nipajjituṁ.</span><br />
</p>
<p id="vb17c292p5">
<span class="m-text m-primary">Handāhaṁ nipajjāmī”ti.</span><br />
</p>
<p id="vb17c292p6">
<span class="m-text m-primary">So nipajjati; na vīriyaṁ ārabhati appattassa pattiyā, anadhigatassa adhigamāya, asacchikatassa sacchikiriyāya.</span><br />
</p>
<p id="vb17c292p7">
<span class="m-text m-primary">Idaṁ sattamaṁ kusītavatthu.</span><br />
</p>
<p id="vb17c293p1">
<span class="m-text m-primary">Puna caparaṁ bhikkhu gilānā vuṭṭhito hoti aciravuṭṭhito gelaññā.</span><br />
</p>
<p id="vb17c293p2">
<span class="m-text m-primary">Tassa evaṁ hoti—</span><br />
</p>
<p id="vb17c293p3">
<span class="m-text m-primary">“ahaṁ kho gilānā vuṭṭhito aciravuṭṭhito gelaññā.</span><br />
</p>
<p id="vb17c293p4">
<span class="m-text m-primary">Tassa me kāyo dubbalo akammañño.</span><br />
</p>
<p id="vb17c293p5">
<span class="m-text m-primary">Handāhaṁ nipajjāmī”ti.</span><br />
</p>
<p id="vb17c293p6">
<span class="m-text m-primary">So nipajjati; na vīriyaṁ ārabhati appattassa pattiyā, anadhigatassa adhigamāya, asacchikatassa sacchikiriyāya.</span><br />
</p>
<p id="vb17c293p7">
<span class="m-text m-primary">Idaṁ aṭṭhamaṁ kusītavatthu.</span><br />
</p>
<p id="vb17c293p8">
<span class="m-text m-primary">Imāni aṭṭha kusītavatthūni.</span><br />
</p>
<p id="vb17c294p1">
<span class="m-text m-primary">Tattha katamesu aṭṭhasu lokadhammesu cittassa paṭighāto?</span><br />
</p>
<p id="vb17c294p2">
<span class="m-text m-primary">Lābhe sārāgo, alābhe paṭivirodho, yase sārāgo, ayase paṭivirodho, pasaṁsāya sārāgo, nindāya paṭivirodho, sukhe sārāgo, dukkhe paṭivirodho—</span><br />
</p>
<p id="vb17c294p3">
<span class="m-text m-primary">imesu aṭṭhasu lokadhammesu cittassa paṭighāto.</span><br />
</p>
<p id="vb17c295p1">
<span class="m-text m-primary">Tattha katame aṭṭha anariyavohārā?</span><br />
</p>
<p id="vb17c295p2">
<span class="m-text m-primary">Adiṭṭhe diṭṭhavāditā, assute sutavāditā, amute mutavāditā, aviññāte viññātavāditā, diṭṭhe adiṭṭhavāditā, sute assutavāditā, mute amutavāditā, viññāte aviññātavāditā—</span><br />
</p>
<p id="vb17c295p3">
<span class="m-text m-primary">ime aṭṭha anariyavohārā.</span><br />
</p>
<p id="vb17c296p1">
<span class="m-text m-primary">Tattha katame aṭṭha micchattā?</span><br />
</p>
<p id="vb17c296p2">
<span class="m-text m-primary">Micchādiṭṭhi, micchāsaṅkappo, micchāvācā, micchākammanto, micchāājīvo, micchāvāyāmo, micchāsati, micchāsamādhi—</span><br />
</p>
<p id="vb17c296p3">
<span class="m-text m-primary">ime aṭṭha micchattā.</span><br />
</p>
<p id="vb17c297p1">
<span class="m-text m-primary">Tattha katame aṭṭha purisadosā?</span><br />
</p>
<p id="vb17c297p2">
<span class="m-text m-primary">Idha bhikkhū bhikkhuṁ āpattiyā codenti.</span><br />
</p>
<p id="vb17c297p3">
<span class="m-text m-primary">So bhikkhu bhikkhūhi āpattiyā codīyamāno “na sarāmi na sarāmī”ti assatiyāva nibbeṭheti.</span><br />
</p>
<p id="vb17c297p4">
<span class="m-text m-primary">Ayaṁ paṭhamo purisadoso.</span><br />
</p>
<p id="vb17c298p1">
<span class="m-text m-primary">Puna caparaṁ bhikkhū bhikkhuṁ āpattiyā codenti.</span><br />
</p>
<p id="vb17c298p2">
<span class="m-text m-primary">So bhikkhu bhikkhūhi āpattiyā codīyamāno codakaṁyeva paṭippharati—</span><br />
</p>
<p id="vb17c298p3">
<span class="m-text m-primary">“kiṁ nu kho tuyhaṁ bālassa abyattassa bhaṇitena.</span><br />
</p>
<p id="vb17c298p4">
<span class="m-text m-primary">Tvampi nāma maṁ bhaṇitabbaṁ maññasī”ti.</span><br />
</p>
<p id="vb17c298p5">
<span class="m-text m-primary">Ayaṁ dutiyo purisadoso.</span><br />
</p>
<p id="vb17c299p1">
<span class="m-text m-primary">Puna caparaṁ bhikkhū bhikkhuṁ āpattiyā codenti.</span><br />
</p>
<p id="vb17c299p2">
<span class="m-text m-primary">So bhikkhu bhikkhūhi āpattiyā codīyamāno codakaṁyeva paccāropeti—</span><br />
</p>
<p id="vb17c299p3">
<span class="m-text m-primary">“tvampi khosi itthannāmaṁ āpattiṁ āpanno.</span><br />
</p>
<p id="vb17c299p4">
<span class="m-text m-primary">Tvaṁ tāva paṭhamaṁ paṭikarohī”ti.</span><br />
</p>
<p id="vb17c299p5">
<span class="m-text m-primary">Ayaṁ tatiyo purisadoso.</span><br />
</p>
<p id="vb17c300p1">
<span class="m-text m-primary">Puna caparaṁ bhikkhū bhikkhuṁ āpattiyā codenti.</span><br />
</p>
<p id="vb17c300p2">
<span class="m-text m-primary">So bhikkhu bhikkhūhi āpattiyā codīyamāno aññenāññaṁ paṭicarati, bahiddhā kathaṁ apanāmeti, kopañca dosañca appaccayañca pātukaroti.</span><br />
</p>
<p id="vb17c300p3">
<span class="m-text m-primary">Ayaṁ catuttho purisadoso.</span><br />
</p>
<p id="vb17c301p1">
<span class="m-text m-primary">Puna caparaṁ bhikkhū bhikkhuṁ āpattiyā codenti.</span><br />
</p>
<p id="vb17c301p2">
<span class="m-text m-primary">So bhikkhu bhikkhūhi āpattiyā codīyamāno saṅghamajjhe bāhāvikkhepakaṁ bhaṇati.</span><br />
</p>
<p id="vb17c301p3">
<span class="m-text m-primary">Ayaṁ pañcamo purisadoso.</span><br />
</p>
<p id="vb17c302p1">
<span class="m-text m-primary">Puna caparaṁ bhikkhū bhikkhuṁ āpattiyā codenti.</span><br />
</p>
<p id="vb17c302p2">
<span class="m-text m-primary">So bhikkhu bhikkhūhi āpattiyā codīyamāno “nevāhaṁ āpannomhi, na panāhaṁ anāpannomhī”ti tuṇhībhūto saṅghaṁ viheseti.</span><br />
</p>
<p id="vb17c302p3">
<span class="m-text m-primary">Ayaṁ chaṭṭho purisadoso.</span><br />
</p>
<p id="vb17c303p1">
<span class="m-text m-primary">Puna caparaṁ bhikkhū bhikkhuṁ āpattiyā codenti.</span><br />
</p>
<p id="vb17c303p2">
<span class="m-text m-primary">So bhikkhu bhikkhūhi āpattiyā codīyamāno anādiyitvā saṅghaṁ, anādiyitvā codakaṁ, sāpattikova yenakāmaṁ pakkamati.</span><br />
</p>
<p id="vb17c303p3">
<span class="m-text m-primary">Ayaṁ sattamo purisadoso.</span><br />
</p>
<p id="vb17c304p1">
<span class="m-text m-primary">Puna caparaṁ bhikkhū bhikkhuṁ āpattiyā codenti.</span><br />
</p>
<p id="vb17c304p2">
<span class="m-text m-primary">So bhikkhu bhikkhūhi āpattiyā codīyamāno evamāha—</span><br />
</p>
<p id="vb17c304p3">
<span class="m-text m-primary">“kiṁ nu kho tumhe āyasmanto atibāḷhaṁ mayi byāvaṭā.</span><br />
</p>
<p id="vb17c304p4">
<span class="m-text m-primary">Idānāhaṁ sikkhaṁ paccakkhāya hīnāyāvattissāmī”ti.</span><br />
</p>
<p id="vb17c304p5">
<span class="m-text m-primary">So sikkhaṁ paccakkhāya hīnāyāvattitvā evamāha—</span><br />
</p>
<p id="vb17c304p6">
<span class="m-text m-primary">“idāni kho tumhe āyasmanto attamanā hothā”ti.</span><br />
</p>
<p id="vb17c304p7">
<span class="m-text m-primary">Ayaṁ aṭṭhamo purisadoso.</span><br />
</p>
<p id="vb17c304p8">
<span class="m-text m-primary">Ime aṭṭha purisadosā.</span><br />
</p>
<p id="vb17c305p1">
<span class="m-text m-primary">Tattha katame aṭṭha asaññīvādā?</span><br />
</p>
<p id="vb17c305p2">
<span class="m-text m-primary">“Rūpī attā hoti arogo paraṁ maraṇā”ti—</span><br />
</p>
<p id="vb17c305p3">
<span class="m-text m-primary">asaññīti naṁ paññapenti;</span><br />
</p>
<p id="vb17c305p4">
<span class="m-text m-primary">arūpī attā …pe…</span><br />
</p>
<p id="vb17c305p5">
<span class="m-text m-primary">rūpī ca arūpī ca …pe…</span><br />
</p>
<p id="vb17c305p6">
<span class="m-text m-primary">nevarūpīnārūpī …pe…</span><br />
</p>
<p id="vb17c305p7">
<span class="m-text m-primary">“antavā attā hoti arogo paraṁ maraṇā”ti—</span><br />
</p>
<p id="vb17c305p8">
<span class="m-text m-primary">asaññīti naṁ paññapenti;</span><br />
</p>
<p id="vb17c305p9">
<span class="m-text m-primary">“anantavā attā hoti arogo paraṁ maraṇā”ti—</span><br />
</p>
<p id="vb17c305p10">
<span class="m-text m-primary">asaññīti naṁ paññapenti;</span><br />
</p>
<p id="vb17c305p11">
<span class="m-text m-primary">“antavā ca anantavā ca attā hoti arogo paraṁ maraṇā”ti—</span><br />
</p>
<p id="vb17c305p12">
<span class="m-text m-primary">asaññīti naṁ paññapenti;</span><br />
</p>
<p id="vb17c305p13">
<span class="m-text m-primary">“nevantavā nānantavā attā hoti arogo paraṁ maraṇā”ti—</span><br />
</p>
<p id="vb17c305p14">
<span class="m-text m-primary">asaññīti naṁ paññapenti.</span><br />
</p>
<p id="vb17c305p15">
<span class="m-text m-primary">Ime aṭṭha asaññīvādā.</span><br />
</p>
<p id="vb17c306p1">
<span class="m-text m-primary">Tattha katame aṭṭha nevasaññīnāsaññīvādā?</span><br />
</p>
<p id="vb17c306p2">
<span class="m-text m-primary">“Rūpī attā hoti arogo paraṁ maraṇā”ti—</span><br />
</p>
<p id="vb17c306p3">
<span class="m-text m-primary">nevasaññīnāsaññīti naṁ paññapenti;</span><br />
</p>
<p id="vb17c306p4">
<span class="m-text m-primary">“arūpī attā hoti arogo paraṁ maraṇā”ti—</span><br />
</p>
<p id="vb17c306p5">
<span class="m-text m-primary">nevasaññīnāsaññīti naṁ paññapenti;</span><br />
</p>
<p id="vb17c306p6">
<span class="m-text m-primary">“rūpī ca arūpī ca attā hoti arogo paraṁ maraṇā”ti—</span><br />
</p>
<p id="vb17c306p7">
<span class="m-text m-primary">nevasaññīnāsaññīti naṁ paññapenti;</span><br />
</p>
<p id="vb17c306p8">
<span class="m-text m-primary">“nevarūpīnārūpī attā hoti arogo paraṁ maraṇā”ti—</span><br />
</p>
<p id="vb17c306p9">
<span class="m-text m-primary">nevasaññīnāsaññīti naṁ paññapenti;</span><br />
</p>
<p id="vb17c306p10">
<span class="m-text m-primary">“antavā attā hoti arogo paraṁ maraṇā”ti—</span><br />
</p>
<p id="vb17c306p11">
<span class="m-text m-primary">nevasaññīnāsaññīti naṁ paññapenti;</span><br />
</p>
<p id="vb17c306p12">
<span class="m-text m-primary">“anantavā attā hoti arogo paraṁ maraṇā”ti—</span><br />
</p>
<p id="vb17c306p13">
<span class="m-text m-primary">nevasaññīnāsaññīti naṁ paññapenti;</span><br />
</p>
<p id="vb17c306p14">
<span class="m-text m-primary">“antavā ca anantavā ca attā hoti arogo paraṁ maraṇā”ti—</span><br />
</p>
<p id="vb17c306p15">
<span class="m-text m-primary">nevasaññīnāsaññīti naṁ paññapenti;</span><br />
</p>
<p id="vb17c306p16">
<span class="m-text m-primary">“nevantavā nānantavā attā hoti arogo paraṁ maraṇā”ti—</span><br />
</p>
<p id="vb17c306p17">
<span class="m-text m-primary">nevasaññīnāsaññīti naṁ paññapenti.</span><br />
</p>
<p id="vb17c306p18">
<span class="m-text m-primary">Ime aṭṭha nevasaññīnāsaññīvādā.</span><br />
</p>
<p id="vb17c307p1">
<span class="m-text m-primary">Aṭṭhakaṁ.</span><br />
</p>
<p id="vb17c308p0">
<span class="m-text m-primary">9. Navakaniddesa</span><br />
</p>
<p id="vb17c308p1">
<span class="m-text m-primary">Tattha katamāni nava āghātavatthūni?</span><br />
</p>
<p id="vb17c308p2">
<span class="m-text m-primary">“Anatthaṁ me acarī”ti āghāto jāyati;</span><br />
</p>
<p id="vb17c308p3">
<span class="m-text m-primary">“anatthaṁ me caratī”ti āghāto jāyati;</span><br />
</p>
<p id="vb17c308p4">
<span class="m-text m-primary">“anatthaṁ me carissatī”ti āghāto jāyati;</span><br />
</p>
<p id="vb17c308p5">
<span class="m-text m-primary">“piyassa me manāpassa anatthaṁ acari …pe…</span><br />
</p>
<p id="vb17c308p6">
<span class="m-text m-primary">anatthaṁ carati …pe…</span><br />
</p>
<p id="vb17c308p7">
<span class="m-text m-primary">anatthaṁ carissatī”ti āghāto jāyati;</span><br />
</p>
<p id="vb17c308p8">
<span class="m-text m-primary">“appiyassa me amanāpassa atthaṁ acari …pe…</span><br />
</p>
<p id="vb17c308p9">
<span class="m-text m-primary">atthaṁ carati …pe…</span><br />
</p>
<p id="vb17c308p10">
<span class="m-text m-primary">atthaṁ carissatī”ti āghāto jāyati.</span><br />
</p>
<p id="vb17c308p11">
<span class="m-text m-primary">Imāni nava āghātavatthūni.</span><br />
</p>
<p id="vb17c309p1">
<span class="m-text m-primary">Tattha katamāni nava purisamalāni?</span><br />
</p>
<p id="vb17c309p2">
<span class="m-text m-primary">Kodho, makkho, issā, macchariyaṁ, māyā, sāṭheyyaṁ, musāvādo, pāpicchatā, micchādiṭṭhi—</span><br />
</p>
<p id="vb17c309p3">
<span class="m-text m-primary">imāni nava purisamalāni.</span><br />
</p>
<p id="vb17c310p1">
<span class="m-text m-primary">Tattha katame navavidhā mānā?</span><br />
</p>
<p id="vb17c310p2">
<span class="m-text m-primary">“Seyyassa seyyohamasmī”ti māno, “seyyassa sadisohamasmī”ti māno, “seyyassa hīnohamasmī”ti māno, “sadisassa seyyohamasmī”ti māno, “sadisassa sadisohamasmī”ti māno, “sadisassa hīnohamasmī”ti māno, “hīnassa seyyohamasmī”ti māno, “hīnassa sadisohamasmī”ti māno, “hīnassa hīnohamasmī”ti māno—</span><br />
</p>
<p id="vb17c310p3">
<span class="m-text m-primary">ime navavidhā mānā.</span><br />
</p>
<p id="vb17c311p1">
<span class="m-text m-primary">Tattha katame nava taṇhāmūlakā dhammā?</span><br />
</p>
<p id="vb17c311p2">
<span class="m-text m-primary">Taṇhaṁ paṭicca pariyesanā, pariyesanaṁ paṭicca lābho, lābhaṁ paṭicca vinicchayo, vinicchayaṁ paṭicca chandarāgo, chandarāgaṁ paṭicca ajjhosānaṁ, ajjhosānaṁ paṭicca pariggaho, pariggahaṁ paṭicca macchariyaṁ, macchariyaṁ paṭicca ārakkho, ārakkhādhikaraṇaṁ daṇḍādānasatthādānakalahaviggahavivādatuvaṁtuvaṁpesuññamusāvādā aneke pāpakā akusalā dhammā sambhavanti—</span><br />
</p>
<p id="vb17c311p3">
<span class="m-text m-primary">ime nava taṇhāmūlakā dhammā.</span><br />
</p>
<p id="vb17c312p1">
<span class="m-text m-primary">Tattha katamāni nava iñjitāni?</span><br />
</p>
<p id="vb17c312p2">
<span class="m-text m-primary">“Asmī”ti iñjitametaṁ, “ahamasmī”ti iñjitametaṁ, “ayamahamasmī”ti iñjitametaṁ “bhavissan”ti iñjitametaṁ, “rūpī bhavissan”ti iñjitametaṁ, “arūpī bhavissan”ti iñjitametaṁ, “saññī bhavissan”ti iñjitametaṁ, “asaññī bhavissan”ti iñjitametaṁ, “nevasaññīnāsaññī bhavissan”ti iñjitametaṁ—</span><br />
</p>
<p id="vb17c312p3">
<span class="m-text m-primary">imāni nava iñjitāni.</span><br />
</p>
<p id="vb17c313p1">
<span class="m-text m-primary">Tattha katamāni nava maññitāni …pe…</span><br />
</p>
<p id="vb17c313p2">
<span class="m-text m-primary">nava phanditāni …pe…</span><br />
</p>
<p id="vb17c313p3">
<span class="m-text m-primary">nava papañcitāni …pe…</span><br />
</p>
<p id="vb17c313p4">
<span class="m-text m-primary">nava saṅkhatāni?</span><br />
</p>
<p id="vb17c313p5">
<span class="m-text m-primary">“Asmī”ti saṅkhatametaṁ, “ahamasmī”ti saṅkhatametaṁ, “ayamahamasmī”ti saṅkhatametaṁ, “bhavissan”ti saṅkhatametaṁ, “rūpī bhavissan”ti saṅkhatametaṁ, “arūpī bhavissan”ti saṅkhatametaṁ, “saññī bhavissan”ti saṅkhatametaṁ, “asaññī bhavissan”ti saṅkhatametaṁ, “nevasaññīnāsaññī bhavissan”ti saṅkhatametaṁ—</span><br />
</p>
<p id="vb17c313p6">
<span class="m-text m-primary">imāni nava saṅkhatāni. –9</span><br />
</p>
<p id="vb17c314p1">
<span class="m-text m-primary">Navakaṁ.</span><br />
</p>
<p id="vb17c315p0">
<span class="m-text m-primary">10. Dasakaniddesa</span><br />
</p>
<p id="vb17c315p1">
<span class="m-text m-primary">Tattha katamāni dasa kilesavatthūni?</span><br />
</p>
<p id="vb17c315p2">
<span class="m-text m-primary">Lobho, doso, moho, māno, diṭṭhi, vicikicchā, thinaṁ, uddhaccaṁ, ahirikaṁ, anottappaṁ—</span><br />
</p>
<p id="vb17c315p3">
<span class="m-text m-primary">imāni dasa kilesavatthūni.</span><br />
</p>
<p id="vb17c316p1">
<span class="m-text m-primary">Tattha katamāni dasa āghātavatthūni?</span><br />
</p>
<p id="vb17c316p2">
<span class="m-text m-primary">“Anatthaṁ me acarī”ti āghāto jāyati, “anatthaṁ me caratī”ti āghāto jāyati, “anatthaṁ me carissatī”ti āghāto jāyati, “piyassa me manāpassa anatthaṁ acari …pe…</span><br />
</p>
<p id="vb17c316p3">
<span class="m-text m-primary">anatthaṁ carati …pe…</span><br />
</p>
<p id="vb17c316p4">
<span class="m-text m-primary">anatthaṁ carissatī”ti āghāto jāyati, “appiyassa me amanāpassa atthaṁ acari …pe…</span><br />
</p>
<p id="vb17c316p5">
<span class="m-text m-primary">atthaṁ carati …pe…</span><br />
</p>
<p id="vb17c316p6">
<span class="m-text m-primary">atthaṁ carissatī”ti āghāto jāyati, aṭṭhāne vā pana āghāto jāyati—</span><br />
</p>
<p id="vb17c316p7">
<span class="m-text m-primary">imāni dasa āghātavatthūni.</span><br />
</p>
<p id="vb17c317p1">
<span class="m-text m-primary">Tattha katame dasa akusalakammapathā?</span><br />
</p>
<p id="vb17c317p2">
<span class="m-text m-primary">Pāṇātipāto, adinnādānaṁ, kāmesumicchācāro, musāvādo, pisuṇā vācā, pharusā vācā, samphappalāpo, abhijjhā, byāpādo, micchādiṭṭhi—</span><br />
</p>
<p id="vb17c317p3">
<span class="m-text m-primary">ime dasa akusalakammapathā.</span><br />
</p>
<p id="vb17c318p1">
<span class="m-text m-primary">Tattha katamāni dasa saṁyojanāni?</span><br />
</p>
<p id="vb17c318p2">
<span class="m-text m-primary">Kāmarāgasaṁyojanaṁ, paṭighasaṁyojanaṁ, mānasaṁyojanaṁ, diṭṭhisaṁyojanaṁ, vicikicchāsaṁyojanaṁ, sīlabbataparāmāsasaṁyojanaṁ, bhavarāgasaṁyojanaṁ, issāsaṁyojanaṁ, macchariyasaṁyojanaṁ, avijjāsaṁyojanaṁ—</span><br />
</p>
<p id="vb17c318p3">
<span class="m-text m-primary">imāni dasa saṁyojanāni.</span><br />
</p>
<p id="vb17c319p1">
<span class="m-text m-primary">Tattha katame dasa micchattā?</span><br />
</p>
<p id="vb17c319p2">
<span class="m-text m-primary">Micchādiṭṭhi, micchāsaṅkappo, micchāvācā, micchākammanto, micchāājīvo, micchāvāyāmo, micchāsati, micchāsamādhi, micchāñāṇaṁ, micchāvimutti—</span><br />
</p>
<p id="vb17c319p3">
<span class="m-text m-primary">ime dasa micchattā.</span><br />
</p>
<p id="vb17c320p1">
<span class="m-text m-primary">Tattha katamā dasavatthukā micchādiṭṭhi?</span><br />
</p>
<p id="vb17c320p2">
<span class="m-text m-primary">“Natthi dinnaṁ, natthi yiṭṭhaṁ, natthi hutaṁ, natthi sukatadukkaṭānaṁ kammānaṁ phalaṁ vipāko, natthi ayaṁ loko, natthi paro loko, natthi mātā, natthi pitā, natthi sattā opapātikā, natthi loke samaṇabrāhmaṇā sammaggatā sammā paṭipannā ye imañca lokaṁ parañca lokaṁ sayaṁ abhiññā sacchikatvā pavedentī”ti—</span><br />
</p>
<p id="vb17c320p3">
<span class="m-text m-primary">ayaṁ dasavatthukā micchādiṭṭhi.</span><br />
</p>
<p id="vb17c321p1">
<span class="m-text m-primary">Tattha katamā dasavatthukā antaggāhikā diṭṭhi?</span><br />
</p>
<p id="vb17c321p2">
<span class="m-text m-primary">Sassato lokoti vā, asassato lokoti vā, antavā lokoti vā, anantavā lokoti vā, taṁ jīvaṁ taṁ sarīranti vā, aññaṁ jīvaṁ aññaṁ sarīranti vā, hoti tathāgato paraṁ maraṇāti vā, na hoti tathāgato paraṁ maraṇāti vā, hoti ca na ca hoti tathāgato paraṁ maraṇāti vā, neva hoti na na hoti tathāgato paraṁ maraṇāti vā—</span><br />
</p>
<p id="vb17c321p3">
<span class="m-text m-primary">ayaṁ dasavatthukā antaggāhikā diṭṭhi.</span><br />
</p>
<p id="vb17c322p1">
<span class="m-text m-primary">Dasakaṁ.</span><br />
</p>
<p id="vb17c323p0">
<span class="m-text m-primary">11. Taṇhāvicaritaniddesa</span><br />
</p>
<p id="vb17c323p1">
<span class="m-text m-primary">Tattha katamāni aṭṭhārasa taṇhāvicaritāni ajjhattikassa upādāya?</span><br />
</p>
<p id="vb17c323p2">
<span class="m-text m-primary">Asmīti hoti, itthasmīti hoti, evasmīti hoti, aññathāsmīti hoti, bhavissanti hoti, itthaṁ bhavissanti hoti, evaṁ bhavissanti hoti, aññathā bhavissanti hoti, asasmīti hoti, sātasmīti hoti, siyanti hoti, itthaṁ siyanti hoti, evaṁ siyanti hoti, aññathā siyanti hoti, apāhaṁ siyanti hoti, apāhaṁ itthaṁ siyanti hoti, apāhaṁ evaṁ siyanti hoti, apāhaṁ aññathā siyanti hoti.</span><br />
</p>
<p id="vb17c324p1">
<span class="m-text m-primary">Kathañca asmīti hoti?</span><br />
</p>
<p id="vb17c324p2">
<span class="m-text m-primary">Kañci dhammaṁ anavakāriṁ karitvā rūpaṁ …pe…</span><br />
</p>
<p id="vb17c324p3">
<span class="m-text m-primary">vedanaṁ …pe…</span><br />
</p>
<p id="vb17c324p4">
<span class="m-text m-primary">saññaṁ …pe…</span><br />
</p>
<p id="vb17c324p5">
<span class="m-text m-primary">saṅkhāre …pe…</span><br />
</p>
<p id="vb17c324p6">
<span class="m-text m-primary">viññāṇaṁ asmīti chandaṁ paṭilabhati, asmīti mānaṁ paṭilabhati, asmīti diṭṭhiṁ paṭilabhati.</span><br />
</p>
<p id="vb17c324p7">
<span class="m-text m-primary">Tasmiṁ sati imāni papañcitāni honti—</span><br />
</p>
<p id="vb17c324p8">
<span class="m-text m-primary">itthasmīti vā evasmīti vā aññathāsmīti vā.</span><br />
</p>
<p id="vb17c325p1">
<span class="m-text m-primary">Kathañca itthasmīti hoti?</span><br />
</p>
<p id="vb17c325p2">
<span class="m-text m-primary">Khattiyosmīti vā, brāhmaṇosmīti vā, vessosmīti vā, suddosmīti vā, gahaṭṭhosmīti vā, pabbajitosmīti vā, devosmīti vā, manussosmīti vā, rūpīsmīti vā, arūpīsmīti vā, saññīsmīti vā, asaññīsmīti vā, nevasaññīnāsaññīsmīti vā—</span><br />
</p>
<p id="vb17c325p3">
<span class="m-text m-primary">evaṁ itthasmīti hoti.</span><br />
</p>
<p id="vb17c326p1">
<span class="m-text m-primary">Kathañca evasmīti hoti?</span><br />
</p>
<p id="vb17c326p2">
<span class="m-text m-primary">Parapuggalaṁ upanidhāya yathā so khattiyo tathāhaṁ khattiyosmīti vā, yathā so brāhmaṇo tathāhaṁ brāhmaṇosmīti vā, yathā so vesso tathāhaṁ vessosmīti vā yathā so suddo tathāhaṁ suddosmīti vā, yathā so gahaṭṭho tathāhaṁ gahaṭṭhosmīti vā, yathā so pabbajito tathāhaṁ pabbajitosmīti vā, yathā so devo tathāhaṁ devosmīti vā, yathā so manusso tathāhaṁ manussosmīti vā, yathā so rūpī tathāhaṁ rūpīsmīti vā, yathā so arūpī tathāhaṁ arūpīsmīti vā, yathā so saññī tathāhaṁ saññīsmīti vā, yathā so asaññī tathāhaṁ asaññīsmīti vā, yathā so nevasaññīnāsaññī tathāhaṁ nevasaññīnāsaññīsmīti vā—</span><br />
</p>
<p id="vb17c326p3">
<span class="m-text m-primary">evaṁ evasmīti hoti.</span><br />
</p>
<p id="vb17c327p1">
<span class="m-text m-primary">Kathañca aññathāsmīti hoti?</span><br />
</p>
<p id="vb17c327p2">
<span class="m-text m-primary">Parapuggalaṁ upanidhāya yathā so khattiyo nāhaṁ tathā khattiyosmīti vā yathā so brāhmaṇo nāhaṁ tathā brāhmaṇosmīti vā, yathā so vesso nāhaṁ tathā vessosmīti vā, yathā so suddo nāhaṁ tathā suddosmīti vā, yathā so gahaṭṭho nāhaṁ tathā gahaṭṭhosmīti vā, yathā so pabbajito nāhaṁ tathā pabbajitosmīti vā, yathā so devo nāhaṁ tathā devosmīti vā, yathā so manusso nāhaṁ tathā manussosmīti vā, yathā so rūpī nāhaṁ tathā rūpīsmīti vā, yathā so arūpī nāhaṁ tathā arūpīsmīti vā, yathā so saññī nāhaṁ tathā saññīsmīti vā, yathā so asaññī nāhaṁ tathā asaññīsmīti vā, yathā so nevasaññīnāsaññī nāhaṁ tathā nevasaññīnāsaññīsmīti vā—</span><br />
</p>
<p id="vb17c327p3">
<span class="m-text m-primary">evaṁ aññathāsmīti hoti.</span><br />
</p>
<p id="vb17c328p1">
<span class="m-text m-primary">Kathañca bhavissanti hoti?</span><br />
</p>
<p id="vb17c328p2">
<span class="m-text m-primary">Kañci dhammaṁ anavakāriṁ karitvā rūpaṁ …pe…</span><br />
</p>
<p id="vb17c328p3">
<span class="m-text m-primary">vedanaṁ …pe…</span><br />
</p>
<p id="vb17c328p4">
<span class="m-text m-primary">saññaṁ …pe…</span><br />
</p>
<p id="vb17c328p5">
<span class="m-text m-primary">saṅkhāre …pe…</span><br />
</p>
<p id="vb17c328p6">
<span class="m-text m-primary">viññāṇaṁ bhavissanti chandaṁ paṭilabhati, bhavissanti mānaṁ paṭilabhati, bhavissanti diṭṭhiṁ paṭilabhati.</span><br />
</p>
<p id="vb17c328p7">
<span class="m-text m-primary">Tasmiṁ sati imāni papañcitāni honti—</span><br />
</p>
<p id="vb17c328p8">
<span class="m-text m-primary">itthaṁ bhavissanti vā, evaṁ bhavissanti vā, aññathā bhavissanti vā.</span><br />
</p>
<p id="vb17c329p1">
<span class="m-text m-primary">Kathañca itthaṁ bhavissanti hoti?</span><br />
</p>
<p id="vb17c329p2">
<span class="m-text m-primary">Khattiyo bhavissanti vā, brāhmaṇo bhavissanti vā, vesso bhavissanti vā, suddo bhavissanti vā, gahaṭṭho bhavissanti vā, pabbajito bhavissanti vā, devo bhavissanti vā, manusso bhavissanti vā, rūpī bhavissanti vā, arūpī bhavissanti vā, saññī bhavissanti vā, asaññī bhavissanti vā, nevasaññīnāsaññī bhavissanti vā—</span><br />
</p>
<p id="vb17c329p3">
<span class="m-text m-primary">evaṁ itthaṁ bhavissanti hoti.</span><br />
</p>
<p id="vb17c330p1">
<span class="m-text m-primary">Kathañca evaṁ bhavissanti hoti?</span><br />
</p>
<p id="vb17c330p2">
<span class="m-text m-primary">Parapuggalaṁ upanidhāya yathā so khattiyo tathāhaṁ khattiyo bhavissanti vā, yathā so brāhmaṇo tathāhaṁ brāhmaṇo bhavissanti vā …pe…</span><br />
</p>
<p id="vb17c330p3">
<span class="m-text m-primary">yathā so nevasaññīnāsaññī tathāhaṁ nevasaññīnāsaññī bhavissanti vā—</span><br />
</p>
<p id="vb17c330p4">
<span class="m-text m-primary">evaṁ bhavissanti hoti.</span><br />
</p>
<p id="vb17c331p1">
<span class="m-text m-primary">Kathañca aññathā bhavissanti hoti?</span><br />
</p>
<p id="vb17c331p2">
<span class="m-text m-primary">Parapuggalaṁ upanidhāya yathā so khattiyo nāhaṁ tathā khattiyo bhavissanti vā, yathā so brāhmaṇo nāhaṁ tathā brāhmaṇo bhavissanti vā …pe…</span><br />
</p>
<p id="vb17c331p3">
<span class="m-text m-primary">yathā so nevasaññīnāsaññī nāhaṁ tathā nevasaññīnāsaññī bhavissanti vā—</span><br />
</p>
<p id="vb17c331p4">
<span class="m-text m-primary">evaṁ aññathā bhavissanti hoti.</span><br />
</p>
<p id="vb17c332p1">
<span class="m-text m-primary">Kathañca asasmīti hoti?</span><br />
</p>
<p id="vb17c332p2">
<span class="m-text m-primary">Kañci dhammaṁ anavakāriṁ karitvā rūpaṁ …pe…</span><br />
</p>
<p id="vb17c332p3">
<span class="m-text m-primary">vedanaṁ … saññaṁ … saṅkhāre … viññāṇaṁ niccosmi dhuvosmi sassatosmi avipariṇāmadhammosmīti—</span><br />
</p>
<p id="vb17c332p4">
<span class="m-text m-primary">evaṁ asasmīti hoti.</span><br />
</p>
<p id="vb17c333p1">
<span class="m-text m-primary">Kathañca sātasmīti hoti?</span><br />
</p>
<p id="vb17c333p2">
<span class="m-text m-primary">Kañci dhammaṁ anavakāriṁ karitvā rūpaṁ …pe…</span><br />
</p>
<p id="vb17c333p3">
<span class="m-text m-primary">vedanaṁ … saññaṁ … saṅkhāre … viññāṇaṁ ucchijjissāmi vinassissāmi na bhavissāmīti—</span><br />
</p>
<p id="vb17c333p4">
<span class="m-text m-primary">evaṁ sātasmīti hoti.</span><br />
</p>
<p id="vb17c334p1">
<span class="m-text m-primary">Kathañca siyanti hoti?</span><br />
</p>
<p id="vb17c334p2">
<span class="m-text m-primary">Kañci dhammaṁ anavakāriṁ karitvā rūpaṁ …pe…</span><br />
</p>
<p id="vb17c334p3">
<span class="m-text m-primary">vedanaṁ … saññaṁ … saṅkhāre … viññāṇaṁ siyanti chandaṁ paṭilabhati, siyanti mānaṁ paṭilabhati, siyanti diṭṭhiṁ paṭilabhati.</span><br />
</p>
<p id="vb17c334p4">
<span class="m-text m-primary">Tasmiṁ sati imāni papañcitāni honti—</span><br />
</p>
<p id="vb17c334p5">
<span class="m-text m-primary">itthaṁ siyanti vā, evaṁ siyanti vā, aññathā siyanti vā.</span><br />
</p>
<p id="vb17c335p1">
<span class="m-text m-primary">Kathañca itthaṁ siyanti hoti?</span><br />
</p>
<p id="vb17c335p2">
<span class="m-text m-primary">Khattiyo siyanti vā, brāhmaṇo siyanti vā, vesso siyanti vā, suddo siyanti vā, gahaṭṭho siyanti vā, pabbajito siyanti vā, devo siyanti vā, manusso siyanti vā, rūpī siyanti vā, arūpī siyanti vā, saññī siyanti vā, asaññī siyanti vā, nevasaññīnāsaññī siyanti vā—</span><br />
</p>
<p id="vb17c335p3">
<span class="m-text m-primary">evaṁ itthaṁ siyanti hoti.</span><br />
</p>
<p id="vb17c336p1">
<span class="m-text m-primary">Kathañca evaṁ siyanti hoti?</span><br />
</p>
<p id="vb17c336p2">
<span class="m-text m-primary">Parapuggalaṁ upanidhāya yathā so khattiyo tathāhaṁ khattiyo siyanti vā, yathā so brāhmaṇo tathāhaṁ brāhmaṇo siyanti vā …pe…</span><br />
</p>
<p id="vb17c336p3">
<span class="m-text m-primary">yathā so nevasaññīnāsaññī tathāhaṁ nevasaññīnāsaññī siyanti vā—</span><br />
</p>
<p id="vb17c336p4">
<span class="m-text m-primary">evaṁ evaṁ siyanti hoti.</span><br />
</p>
<p id="vb17c337p1">
<span class="m-text m-primary">Kathañca aññathā siyanti hoti?</span><br />
</p>
<p id="vb17c337p2">
<span class="m-text m-primary">Parapuggalaṁ upanidhāya yathā so khattiyo nāhaṁ tathā khattiyo siyanti vā, yathā so brāhmaṇo nāhaṁ tathā brāhmaṇo siyanti vā …pe…</span><br />
</p>
<p id="vb17c337p3">
<span class="m-text m-primary">yathā so nevasaññīnāsaññī nāhaṁ tathā nevasaññīnāsaññī siyanti vā—</span><br />
</p>
<p id="vb17c337p4">
<span class="m-text m-primary">evaṁ aññathā siyanti hoti.</span><br />
</p>
<p id="vb17c338p1">
<span class="m-text m-primary">Kathañca apāhaṁ siyanti hoti?</span><br />
</p>
<p id="vb17c338p2">
<span class="m-text m-primary">Kañci dhammaṁ anavakāriṁ karitvā rūpaṁ …pe…</span><br />
</p>
<p id="vb17c338p3">
<span class="m-text m-primary">vedanaṁ …pe…</span><br />
</p>
<p id="vb17c338p4">
<span class="m-text m-primary">saññaṁ …pe…</span><br />
</p>
<p id="vb17c338p5">
<span class="m-text m-primary">saṅkhāre …pe…</span><br />
</p>
<p id="vb17c338p6">
<span class="m-text m-primary">viññāṇaṁ apāhaṁ siyanti chandaṁ paṭilabhati, apāhaṁ siyanti mānaṁ paṭilabhati, apāhaṁ siyanti diṭṭhiṁ paṭilabhati.</span><br />
</p>
<p id="vb17c338p7">
<span class="m-text m-primary">Tasmiṁ sati imāni papañcitāni honti—</span><br />
</p>
<p id="vb17c338p8">
<span class="m-text m-primary">apāhaṁ itthaṁ siyanti vā, apāhaṁ evaṁ siyanti vā, apāhaṁ aññathā siyanti vā.</span><br />
</p>
<p id="vb17c339p1">
<span class="m-text m-primary">Kathañca apāhaṁ itthaṁ siyanti hoti?</span><br />
</p>
<p id="vb17c339p2">
<span class="m-text m-primary">Apāhaṁ khattiyo siyanti vā, apāhaṁ brāhmaṇo siyanti vā, apāhaṁ vesso siyanti vā, apāhaṁ suddo siyanti vā, apāhaṁ gahaṭṭho siyanti vā, apāhaṁ pabbajito siyanti vā, apāhaṁ devo siyanti vā, apāhaṁ manusso siyanti vā, apāhaṁ rūpī siyanti vā, apāhaṁ arūpī siyanti vā, apāhaṁ saññī siyanti vā, apāhaṁ asaññī siyanti vā, apāhaṁ nevasaññīnāsaññī siyanti vā—</span><br />
</p>
<p id="vb17c339p3">
<span class="m-text m-primary">evaṁ apāhaṁ itthaṁ siyanti hoti.</span><br />
</p>
<p id="vb17c340p1">
<span class="m-text m-primary">Kathañca apāhaṁ evaṁ siyanti hoti?</span><br />
</p>
<p id="vb17c340p2">
<span class="m-text m-primary">Parapuggalaṁ upanidhāya yathā so khattiyo apāhaṁ tathā khattiyo siyanti vā, yathā so brāhmaṇo apāhaṁ tathā brāhmaṇo siyanti vā …pe…</span><br />
</p>
<p id="vb17c340p3">
<span class="m-text m-primary">yathā so nevasaññīnāsaññī apāhaṁ tathā nevasaññīnāsaññī siyanti vā—</span><br />
</p>
<p id="vb17c340p4">
<span class="m-text m-primary">evaṁ apāhaṁ evaṁ siyanti hoti.</span><br />
</p>
<p id="vb17c341p1">
<span class="m-text m-primary">Kathañca apāhaṁ aññathā siyanti hoti?</span><br />
</p>
<p id="vb17c341p2">
<span class="m-text m-primary">Parapuggalaṁ upanidhāya yathā so khattiyo apāhaṁ na tathā khattiyo siyanti vā, yathā so brāhmaṇo apāhaṁ na tathā brāhmaṇo siyanti vā …pe…</span><br />
</p>
<p id="vb17c341p3">
<span class="m-text m-primary">yathā so nevasaññīnāsaññī apāhaṁ na tathā nevasaññīnāsaññī siyanti vā—</span><br />
</p>
<p id="vb17c341p4">
<span class="m-text m-primary">evaṁ apāhaṁ aññathā siyanti hoti.</span><br />
</p>
<p id="vb17c342p1">
<span class="m-text m-primary">Imāni aṭṭhārasa taṇhāvicaritāni ajjhattikassa upādāya.</span><br />
</p>
<p id="vb17c343p1">
<span class="m-text m-primary">Tattha katamāni aṭṭhārasa taṇhāvicaritāni bāhirassa upādāya?</span><br />
</p>
<p id="vb17c343p2">
<span class="m-text m-primary">Iminā asmīti hoti, iminā itthasmīti hoti, iminā evasmīti hoti, iminā aññathāsmīti hoti, iminā bhavissanti hoti, iminā itthaṁ bhavissanti hoti, iminā evaṁ bhavissanti hoti, iminā aññathā bhavissanti hoti, iminā asasmīti hoti, iminā sātasmīti hoti, iminā siyanti hoti, iminā itthaṁ siyanti hoti, iminā evaṁ siyanti hoti, iminā aññathā siyanti hoti, iminā apāhaṁ siyanti hoti, iminā apāhaṁ itthaṁ siyanti hoti, iminā apāhaṁ evaṁ siyanti hoti, iminā apāhaṁ aññathā siyanti hoti.</span><br />
</p>
<p id="vb17c344p1">
<span class="m-text m-primary">Kathañca iminā asmīti hoti?</span><br />
</p>
<p id="vb17c344p2">
<span class="m-text m-primary">Kañci dhammaṁ avakāriṁ karitvā rūpaṁ …pe…</span><br />
</p>
<p id="vb17c344p3">
<span class="m-text m-primary">vedanaṁ …pe…</span><br />
</p>
<p id="vb17c344p4">
<span class="m-text m-primary">saññaṁ …pe…</span><br />
</p>
<p id="vb17c344p5">
<span class="m-text m-primary">saṅkhāre …pe…</span><br />
</p>
<p id="vb17c344p6">
<span class="m-text m-primary">viññāṇaṁ iminā asmīti chandaṁ paṭilabhati, iminā asmīti mānaṁ paṭilabhati, iminā asmīti diṭṭhiṁ paṭilabhati.</span><br />
</p>
<p id="vb17c344p7">
<span class="m-text m-primary">Tasmiṁ sati imāni papañcitāni honti—</span><br />
</p>
<p id="vb17c344p8">
<span class="m-text m-primary">iminā itthasmīti vā, iminā evasmīti vā, iminā aññathāsmīti vā.</span><br />
</p>
<p id="vb17c345p1">
<span class="m-text m-primary">Kathañca iminā itthasmīti hoti?</span><br />
</p>
<p id="vb17c345p2">
<span class="m-text m-primary">Iminā khattiyosmīti vā, iminā brāhmaṇosmīti vā, iminā vessosmīti vā, iminā suddosmīti vā, iminā gahaṭṭhosmīti vā, iminā pabbajitosmīti vā, iminā devosmīti vā, iminā manussosmīti vā, iminā rūpīsmīti vā, iminā arūpīsmīti vā, iminā saññīsmīti vā, iminā asaññīsmīti vā, iminā nevasaññīnāsaññīsmīti vā—</span><br />
</p>
<p id="vb17c345p3">
<span class="m-text m-primary">evaṁ iminā itthasmīti hoti.</span><br />
</p>
<p id="vb17c346p1">
<span class="m-text m-primary">Kathañca iminā evasmīti hoti?</span><br />
</p>
<p id="vb17c346p2">
<span class="m-text m-primary">Parapuggalaṁ upanidhāya yathā so khattiyo iminā tathāhaṁ khattiyosmīti vā, yathā so brāhmaṇo iminā tathāhaṁ brāhmaṇosmīti vā …pe…</span><br />
</p>
<p id="vb17c346p3">
<span class="m-text m-primary">yathā so nevasaññīnāsaññī iminā tathāhaṁ nevasaññīnāsaññīsmīti vā—</span><br />
</p>
<p id="vb17c346p4">
<span class="m-text m-primary">evaṁ iminā evasmīti hoti.</span><br />
</p>
<p id="vb17c347p1">
<span class="m-text m-primary">Kathañca iminā aññathāsmīti hoti?</span><br />
</p>
<p id="vb17c347p2">
<span class="m-text m-primary">Parapuggalaṁ upanidhāya yathā so khattiyo iminā nāhaṁ tathā khattiyosmīti vā, yathā so brāhmaṇo iminā nāhaṁ tathā brāhmaṇosmīti vā …pe…</span><br />
</p>
<p id="vb17c347p3">
<span class="m-text m-primary">yathā so nevasaññīnāsaññī iminā nāhaṁ tathā nevasaññīnāsaññīsmīti vā—</span><br />
</p>
<p id="vb17c347p4">
<span class="m-text m-primary">evaṁ iminā aññathāsmīti hoti.</span><br />
</p>
<p id="vb17c348p1">
<span class="m-text m-primary">Kathañca iminā bhavissanti hoti?</span><br />
</p>
<p id="vb17c348p2">
<span class="m-text m-primary">Kañci dhammaṁ avakāriṁ karitvā rūpaṁ …</span><br />
</p>
<p id="vb17c348p3">
<span class="m-text m-primary">vedanaṁ …</span><br />
</p>
<p id="vb17c348p4">
<span class="m-text m-primary">saññaṁ …</span><br />
</p>
<p id="vb17c348p5">
<span class="m-text m-primary">saṅkhāre …</span><br />
</p>
<p id="vb17c348p6">
<span class="m-text m-primary">viññāṇaṁ iminā bhavissanti chandaṁ paṭilabhati, iminā bhavissanti mānaṁ paṭilabhati, iminā bhavissanti diṭṭhiṁ paṭilabhati.</span><br />
</p>
<p id="vb17c348p7">
<span class="m-text m-primary">Tasmiṁ sati imāni papañcitāni honti—</span><br />
</p>
<p id="vb17c348p8">
<span class="m-text m-primary">iminā itthaṁ bhavissanti vā, iminā evaṁ bhavissanti vā, iminā aññathā bhavissanti vā.</span><br />
</p>
<p id="vb17c349p1">
<span class="m-text m-primary">Kathañca iminā itthaṁ bhavissanti hoti?</span><br />
</p>
<p id="vb17c349p2">
<span class="m-text m-primary">Iminā khattiyo bhavissanti vā …pe… iminā arūpī bhavissanti vā, iminā saññī bhavissanti vā, iminā asaññī bhavissanti vā, iminā nevasaññīnāsaññī bhavissanti vā—</span><br />
</p>
<p id="vb17c349p3">
<span class="m-text m-primary">evaṁ iminā itthaṁ bhavissanti hoti.</span><br />
</p>
<p id="vb17c350p1">
<span class="m-text m-primary">Kathañca iminā evaṁ bhavissanti hoti?</span><br />
</p>
<p id="vb17c350p2">
<span class="m-text m-primary">Parapuggalaṁ upanidhāya yathā so khattiyo iminā tathāhaṁ khattiyo bhavissanti vā, yathā so brāhmaṇo iminā tathāhaṁ brāhmaṇo bhavissanti vā …pe…</span><br />
</p>
<p id="vb17c350p3">
<span class="m-text m-primary">yathā so nevasaññīnāsaññī iminā tathāhaṁ nevasaññīnāsaññī bhavissanti vā—</span><br />
</p>
<p id="vb17c350p4">
<span class="m-text m-primary">evaṁ iminā evaṁ bhavissanti hoti.</span><br />
</p>
<p id="vb17c351p1">
<span class="m-text m-primary">Kathañca iminā aññathā bhavissanti hoti?</span><br />
</p>
<p id="vb17c351p2">
<span class="m-text m-primary">Parapuggalaṁ upanidhāya yathā so khattiyo iminā nāhaṁ tathā khattiyo bhavissanti vā, yathā so brāhmaṇo iminā nāhaṁ tathā brāhmaṇo bhavissanti vā …pe…</span><br />
</p>
<p id="vb17c351p3">
<span class="m-text m-primary">yathā so nevasaññīnāsaññī iminā nāhaṁ tathā nevasaññīnāsaññī bhavissanti vā—</span><br />
</p>
<p id="vb17c351p4">
<span class="m-text m-primary">evaṁ iminā aññathā bhavissanti hoti.</span><br />
</p>
<p id="vb17c352p1">
<span class="m-text m-primary">Kathañca iminā asasmīti hoti?</span><br />
</p>
<p id="vb17c352p2">
<span class="m-text m-primary">Kañci dhammaṁ avakāriṁ karitvā rūpaṁ …pe…</span><br />
</p>
<p id="vb17c352p3">
<span class="m-text m-primary">vedanaṁ …pe…</span><br />
</p>
<p id="vb17c352p4">
<span class="m-text m-primary">saññaṁ …pe…</span><br />
</p>
<p id="vb17c352p5">
<span class="m-text m-primary">saṅkhāre …pe…</span><br />
</p>
<p id="vb17c352p6">
<span class="m-text m-primary">viññāṇaṁ iminā niccosmi dhuvosmi sassatosmi avipariṇāmadhammosmīti—</span><br />
</p>
<p id="vb17c352p7">
<span class="m-text m-primary">evaṁ iminā asasmīti hoti.</span><br />
</p>
<p id="vb17c353p1">
<span class="m-text m-primary">Kathañca iminā sātasmīti hoti?</span><br />
</p>
<p id="vb17c353p2">
<span class="m-text m-primary">Kañci dhammaṁ avakāriṁ karitvā rūpaṁ …pe…</span><br />
</p>
<p id="vb17c353p3">
<span class="m-text m-primary">vedanaṁ … saññaṁ … saṅkhāre … viññāṇaṁ iminā ucchijjissāmi vinassissāmi na bhavissāmīti—</span><br />
</p>
<p id="vb17c353p4">
<span class="m-text m-primary">evaṁ iminā sātasmīti hoti.</span><br />
</p>
<p id="vb17c354p1">
<span class="m-text m-primary">Kathañca iminā siyanti hoti?</span><br />
</p>
<p id="vb17c354p2">
<span class="m-text m-primary">Kañci dhammaṁ avakāriṁ karitvā rūpaṁ …pe…</span><br />
</p>
<p id="vb17c354p3">
<span class="m-text m-primary">vedanaṁ …pe…</span><br />
</p>
<p id="vb17c354p4">
<span class="m-text m-primary">saññaṁ …pe…</span><br />
</p>
<p id="vb17c354p5">
<span class="m-text m-primary">saṅkhāre …pe…</span><br />
</p>
<p id="vb17c354p6">
<span class="m-text m-primary">viññāṇaṁ iminā siyanti chandaṁ paṭilabhati, iminā siyanti mānaṁ paṭilabhati, iminā siyanti diṭṭhiṁ paṭilabhati.</span><br />
</p>
<p id="vb17c354p7">
<span class="m-text m-primary">Tasmiṁ sati imāni papañcitāni honti—</span><br />
</p>
<p id="vb17c354p8">
<span class="m-text m-primary">iminā itthaṁ siyanti vā, iminā evaṁ siyanti vā, iminā aññathā siyanti vā.</span><br />
</p>
<p id="vb17c355p1">
<span class="m-text m-primary">Kathañca iminā itthaṁ siyanti hoti?</span><br />
</p>
<p id="vb17c355p2">
<span class="m-text m-primary">Iminā khattiyo siyanti vā, iminā brāhmaṇo siyanti vā, iminā vesso siyanti vā, iminā suddo siyanti vā, iminā gahaṭṭho siyanti vā, iminā pabbajito siyanti vā, iminā devo siyanti vā, iminā manusso siyanti vā, iminā rūpī siyanti vā, iminā arūpī siyanti vā, iminā saññī siyanti vā, iminā asaññī siyanti vā, iminā nevasaññīnāsaññī siyanti vā—</span><br />
</p>
<p id="vb17c355p3">
<span class="m-text m-primary">evaṁ iminā itthaṁ siyanti hoti.</span><br />
</p>
<p id="vb17c356p1">
<span class="m-text m-primary">Kathañca iminā evaṁ siyanti hoti?</span><br />
</p>
<p id="vb17c356p2">
<span class="m-text m-primary">Parapuggalaṁ upanidhāya yathā so khattiyo iminā tathāhaṁ khattiyo siyanti vā, yathā so brāhmaṇo iminā tathāhaṁ brāhmaṇo siyanti vā …pe…</span><br />
</p>
<p id="vb17c356p3">
<span class="m-text m-primary">yathā so nevasaññīnāsaññī iminā tathāhaṁ nevasaññīnāsaññī siyanti vā—</span><br />
</p>
<p id="vb17c356p4">
<span class="m-text m-primary">evaṁ iminā evaṁ siyanti hoti.</span><br />
</p>
<p id="vb17c357p1">
<span class="m-text m-primary">Kathañca iminā aññathā siyanti hoti?</span><br />
</p>
<p id="vb17c357p2">
<span class="m-text m-primary">Parapuggalaṁ upanidhāya yathā so khattiyo iminā nāhaṁ tathā khattiyo siyanti vā, yathā so brāhmaṇo iminā nāhaṁ tathā brāhmaṇo siyanti vā …pe…</span><br />
</p>
<p id="vb17c357p3">
<span class="m-text m-primary">yathā so nevasaññīnāsaññī iminā nāhaṁ tathā nevasaññīnāsaññī siyanti vā—</span><br />
</p>
<p id="vb17c357p4">
<span class="m-text m-primary">evaṁ iminā aññathā siyanti hoti.</span><br />
</p>
<p id="vb17c358p1">
<span class="m-text m-primary">Kathañca iminā apāhaṁ siyanti hoti?</span><br />
</p>
<p id="vb17c358p2">
<span class="m-text m-primary">Kañci dhammaṁ avakāriṁ karitvā rūpaṁ …pe…</span><br />
</p>
<p id="vb17c358p3">
<span class="m-text m-primary">vedanaṁ …</span><br />
</p>
<p id="vb17c358p4">
<span class="m-text m-primary">saññaṁ …</span><br />
</p>
<p id="vb17c358p5">
<span class="m-text m-primary">saṅkhāre …</span><br />
</p>
<p id="vb17c358p6">
<span class="m-text m-primary">viññāṇaṁ iminā apāhaṁ siyanti chandaṁ paṭilabhati, iminā apāhaṁ siyanti mānaṁ paṭilabhati, iminā apāhaṁ siyanti diṭṭhiṁ paṭilabhati.</span><br />
</p>
<p id="vb17c358p7">
<span class="m-text m-primary">Tasmiṁ sati imāni papañcitāni honti—</span><br />
</p>
<p id="vb17c358p8">
<span class="m-text m-primary">iminā apāhaṁ itthaṁ siyanti vā, iminā apāhaṁ evaṁ siyanti vā, iminā apāhaṁ aññathā siyanti vā.</span><br />
</p>
<p id="vb17c359p1">
<span class="m-text m-primary">Kathañca iminā apāhaṁ itthaṁ siyanti hoti?</span><br />
</p>
<p id="vb17c359p2">
<span class="m-text m-primary">Iminā apāhaṁ khattiyo siyanti vā, iminā apāhaṁ brāhmaṇo siyanti vā, iminā apāhaṁ vesso siyanti vā, iminā apāhaṁ suddo siyanti vā, iminā apāhaṁ gahaṭṭho siyanti vā, iminā apāhaṁ pabbajito siyanti vā, iminā apāhaṁ devo siyanti vā, iminā apāhaṁ manusso siyanti vā, iminā apāhaṁ rūpī siyanti vā, iminā apāhaṁ arūpī siyanti vā, iminā apāhaṁ saññī siyanti vā, iminā apāhaṁ asaññī siyanti vā, iminā apāhaṁ nevasaññīnāsaññī siyanti vā—</span><br />
</p>
<p id="vb17c359p3">
<span class="m-text m-primary">evaṁ iminā apāhaṁ itthaṁ siyanti hoti.</span><br />
</p>
<p id="vb17c360p1">
<span class="m-text m-primary">Kathañca iminā apāhaṁ evaṁ siyanti hoti?</span><br />
</p>
<p id="vb17c360p2">
<span class="m-text m-primary">Parapuggalaṁ upanidhāya yathā so khattiyo iminā apāhaṁ tathā khattiyo siyanti vā, yathā so brāhmaṇo iminā apāhaṁ tathā brāhmaṇo siyanti vā …pe…</span><br />
</p>
<p id="vb17c360p3">
<span class="m-text m-primary">yathā so nevasaññīnāsaññī iminā apāhaṁ tathā nevasaññīnāsaññī siyanti vā—</span><br />
</p>
<p id="vb17c360p4">
<span class="m-text m-primary">evaṁ iminā apāhaṁ evaṁ siyanti hoti.</span><br />
</p>
<p id="vb17c361p1">
<span class="m-text m-primary">Kathañca iminā apāhaṁ aññathā siyanti hoti?</span><br />
</p>
<p id="vb17c361p2">
<span class="m-text m-primary">Parapuggalaṁ upanidhāya yathā so khattiyo iminā apāhaṁ na tathā khattiyo siyanti vā, yathā so brāhmaṇo iminā apāhaṁ na tathā brāhmaṇo siyanti vā …pe…</span><br />
</p>
<p id="vb17c361p3">
<span class="m-text m-primary">yathā so nevasaññīnāsaññī iminā apāhaṁ na tathā nevasaññīnāsaññī siyanti vā—</span><br />
</p>
<p id="vb17c361p4">
<span class="m-text m-primary">evaṁ iminā apāhaṁ aññathā siyanti hoti.</span><br />
</p>
<p id="vb17c362p1">
<span class="m-text m-primary">Imāni aṭṭhārasa taṇhāvicaritāni bāhirassa upādāya.</span><br />
</p>
<p id="vb17c363p1">
<span class="m-text m-primary">Iti imāni aṭṭhārasa taṇhāvicaritāni ajjhattikassa upādāya, imāni aṭṭhārasa taṇhāvicaritāni bāhirassa upādāya, tadekajjhaṁ abhisaññūhitvā abhisaṅkhipitvā chattiṁsa taṇhāvicaritāni honti.</span><br />
</p>
<p id="vb17c363p2">
<span class="m-text m-primary">Iti evarūpāni atītāni chattiṁsa taṇhāvicaritāni, anāgatāni chattiṁsa taṇhāvicaritāni, paccuppannāni chattiṁsa taṇhāvicaritāni, tadekajjhaṁ abhisaññūhitvā abhisaṅkhipitvā aṭṭhataṇhāvicaritasataṁ hoti.</span><br />
</p>
<p id="vb17c364p1">
<span class="m-text m-primary">Tattha katamāni dvāsaṭṭhi diṭṭhigatāni brahmajāle veyyākaraṇe vuttāni bhagavatā?</span><br />
</p>
<p id="vb17c364p2">
<span class="m-text m-primary">Cattāro sassatavādā, cattāro ekaccasassatikā, cattāro antānantikā, cattāro amarāvikkhepikā, dve adhiccasamuppannikā, soḷasa saññīvādā, aṭṭha asaññīvādā, aṭṭha nevasaññīnāsaññīvādā, satta ucchedavādā, pañca diṭṭhadhammanibbānavādā—</span><br />
</p>
<p id="vb17c364p3">
<span class="m-text m-primary">imāni dvāsaṭṭhi diṭṭhigatāni brahmajāle veyyākaraṇe vuttāni bhagavatāti.</span><br />
</p>
<p id="vb17c365p1">
<span class="m-text m-primary">Khuddakavatthuvibhaṅgo niṭṭhito.</span><br />
</p>
</section>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>