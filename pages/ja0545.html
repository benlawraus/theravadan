<!DOCTYPE html>
<html lang="en">
<head>
  <meta charset="UTF-8" />
  <title>ms &raquo; sutta &raquo; kn &raquo; ja &raquo; Jātaka | Theravadan</title>
  <link rel="stylesheet" href="https://www.theravadan.org/static/JetBrains-Mono.css" />
  <link rel="stylesheet" href="https://www.theravadan.org/static/m-dark-mod.css" />
  <link rel="stylesheet" href="https://www.theravadan.org/static/authorcolors.css" />
  <link rel="icon" href="https://www.theravadan.org/images/favicon.jpeg" type="image/jpeg" />
  <link rel="canonical" href="https://www.theravadan.org/pages/ja0545.html" />
  <meta name="viewport" content="width=device-width, initial-scale=1.0" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://www.theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://www.theravadan.org/pages/ms-index.html">ms</a> &raquo;
            <a href="https://www.theravadan.org/pages/ms-sutta-index.html">sutta</a> &raquo;
            <a href="https://www.theravadan.org/pages/ms-sutta-kn-index.html">kn</a> &raquo;
            <a href="https://www.theravadan.org/pages/ms-sutta-kn-ja-index.html">ja</a> &raquo;
          </span>
          Jātaka
        </h1>
<!-- content -->
<div class="m-row">
<div class="m-col-s-6 m-text-left">
<a href="https://www.theravadan.org/pages/ja0544.html">Previous</a></div>
<div class="m-col-s-6 m-text-right">
<a href="https://www.theravadan.org/pages/ja0546.html">Next</a></div>
</div>
<p id="ja545c0p2">
<span class="pali m-text">Mahānipāta</span><br />
</p>
<p id="ja545c0p3">
<span class="pali m-text">Mūgapakkhavagga</span><br />
</p>
<section id="mahanaradakassapajataka">
<span id="ja545c0p4"></span><h2><span class="pali m-text">8. Mahānāradakassapajātaka</span></h2>
<p id="ja545c1p1">
<span class="pali m-text">Ahu rājā videhānaṁ,</span><br />
</p>
<p id="ja545c1p2">
<span class="pali m-text">aṅgati nāma khattiyo;</span><br />
</p>
<p id="ja545c1p3">
<span class="pali m-text">Pahūtayoggo dhanimā,</span><br />
</p>
<p id="ja545c1p4">
<span class="pali m-text">anantabalaporiso.</span><br />
</p>
<p id="ja545c2p1">
<span class="pali m-text">So ca pannarasiṁ rattiṁ,</span><br />
</p>
<p id="ja545c2p2">
<span class="pali m-text">purimayāme anāgate;</span><br />
</p>
<p id="ja545c2p3">
<span class="pali m-text">Cātumāsā komudiyā,</span><br />
</p>
<p id="ja545c2p4">
<span class="pali m-text">amacce sannipātayi.</span><br />
</p>
<p id="ja545c3p1">
<span class="pali m-text">Paṇḍite sutasampanne,</span><br />
</p>
<p id="ja545c3p2">
<span class="pali m-text">mhitapubbe vicakkhaṇe;</span><br />
</p>
<p id="ja545c3p3">
<span class="pali m-text">Vijayañca sunāmañca,</span><br />
</p>
<p id="ja545c3p4">
<span class="pali m-text">senāpatiṁ alātakaṁ.</span><br />
</p>
<p id="ja545c4p1">
<span class="pali m-text">Tamanupucchi vedeho,</span><br />
</p>
<p id="ja545c4p2">
<span class="pali m-text">“paccekaṁ brūtha saṁ ruciṁ;</span><br />
</p>
<p id="ja545c4p3">
<span class="pali m-text">Cātumāsā komudajja,</span><br />
</p>
<p id="ja545c4p4">
<span class="pali m-text">juṇhaṁ byapahataṁ tamaṁ;</span><br />
</p>
<p id="ja545c4p5">
<span class="pali m-text">Kāyajja ratiyā rattiṁ,</span><br />
</p>
<p id="ja545c4p6">
<span class="pali m-text">viharemu imaṁ utuṁ”.</span><br />
</p>
<p id="ja545c5p1">
<span class="pali m-text">Tato senāpati rañño,</span><br />
</p>
<p id="ja545c5p2">
<span class="pali m-text">Alāto etadabravi;</span><br />
</p>
<p id="ja545c5p3">
<span class="pali m-text">“Haṭṭhaṁ yoggaṁ balaṁ sabbaṁ,</span><br />
</p>
<p id="ja545c5p4">
<span class="pali m-text">Senaṁ sannāhayāmase.</span><br />
</p>
<p id="ja545c6p1">
<span class="pali m-text">Niyyāma deva yuddhāya,</span><br />
</p>
<p id="ja545c6p2">
<span class="pali m-text">anantabalaporisā;</span><br />
</p>
<p id="ja545c6p3">
<span class="pali m-text">Ye te vasaṁ na āyanti,</span><br />
</p>
<p id="ja545c6p4">
<span class="pali m-text">vasaṁ upanayāmase;</span><br />
</p>
<p id="ja545c6p5">
<span class="pali m-text">Esā mayhaṁ sakā diṭṭhi,</span><br />
</p>
<p id="ja545c6p6">
<span class="pali m-text">ajitaṁ ojināmase”.</span><br />
</p>
<p id="ja545c7p1">
<span class="pali m-text">Alātassa vaco sutvā,</span><br />
</p>
<p id="ja545c7p2">
<span class="pali m-text">sunāmo etadabravi;</span><br />
</p>
<p id="ja545c7p3">
<span class="pali m-text">“Sabbe tuyhaṁ mahārāja,</span><br />
</p>
<p id="ja545c7p4">
<span class="pali m-text">amittā vasamāgatā.</span><br />
</p>
<p id="ja545c8p1">
<span class="pali m-text">Nikkhittasatthā paccatthā,</span><br />
</p>
<p id="ja545c8p2">
<span class="pali m-text">nivātamanuvattare;</span><br />
</p>
<p id="ja545c8p3">
<span class="pali m-text">Uttamo ussavo ajja,</span><br />
</p>
<p id="ja545c8p4">
<span class="pali m-text">na yuddhaṁ mama ruccati.</span><br />
</p>
<p id="ja545c9p1">
<span class="pali m-text">Annapānañca khajjañca,</span><br />
</p>
<p id="ja545c9p2">
<span class="pali m-text">khippaṁ abhiharantu te;</span><br />
</p>
<p id="ja545c9p3">
<span class="pali m-text">Ramassu deva kāmehi,</span><br />
</p>
<p id="ja545c9p4">
<span class="pali m-text">naccagīte suvādite”.</span><br />
</p>
<p id="ja545c10p1">
<span class="pali m-text">Sunāmassa vaco sutvā,</span><br />
</p>
<p id="ja545c10p2">
<span class="pali m-text">vijayo etadabravi;</span><br />
</p>
<p id="ja545c10p3">
<span class="pali m-text">“Sabbe kāmā mahārāja,</span><br />
</p>
<p id="ja545c10p4">
<span class="pali m-text">niccaṁ tava mupaṭṭhitā.</span><br />
</p>
<p id="ja545c11p1">
<span class="pali m-text">Na hete dullabhā deva,</span><br />
</p>
<p id="ja545c11p2">
<span class="pali m-text">tava kāmehi modituṁ;</span><br />
</p>
<p id="ja545c11p3">
<span class="pali m-text">Sadāpi kāmā sulabhā,</span><br />
</p>
<p id="ja545c11p4">
<span class="pali m-text">netaṁ cittamataṁ mama.</span><br />
</p>
<p id="ja545c12p1">
<span class="pali m-text">Samaṇaṁ brāhmaṇaṁ vāpi,</span><br />
</p>
<p id="ja545c12p2">
<span class="pali m-text">upāsemu bahussutaṁ;</span><br />
</p>
<p id="ja545c12p3">
<span class="pali m-text">Yo najja vinaye kaṅkhaṁ,</span><br />
</p>
<p id="ja545c12p4">
<span class="pali m-text">atthadhammavidū ise”.</span><br />
</p>
<p id="ja545c13p1">
<span class="pali m-text">Vijayassa vaco sutvā,</span><br />
</p>
<p id="ja545c13p2">
<span class="pali m-text">rājā aṅgati mabravi;</span><br />
</p>
<p id="ja545c13p3">
<span class="pali m-text">“Yathā vijayo bhaṇati,</span><br />
</p>
<p id="ja545c13p4">
<span class="pali m-text">mayhampetaṁva ruccati.</span><br />
</p>
<p id="ja545c14p1">
<span class="pali m-text">Samaṇaṁ brāhmaṇaṁ vāpi,</span><br />
</p>
<p id="ja545c14p2">
<span class="pali m-text">upāsemu bahussutaṁ;</span><br />
</p>
<p id="ja545c14p3">
<span class="pali m-text">Yo najja vinaye kaṅkhaṁ,</span><br />
</p>
<p id="ja545c14p4">
<span class="pali m-text">atthadhammavidū ise.</span><br />
</p>
<p id="ja545c15p1">
<span class="pali m-text">Sabbeva santā karotha matiṁ,</span><br />
</p>
<p id="ja545c15p2">
<span class="pali m-text">Kaṁ upāsemu paṇḍitaṁ;</span><br />
</p>
<p id="ja545c15p3">
<span class="pali m-text">Yo najja vinaye kaṅkhaṁ,</span><br />
</p>
<p id="ja545c15p4">
<span class="pali m-text">Atthadhammavidū ise”.</span><br />
</p>
<p id="ja545c16p1">
<span class="pali m-text">Vedehassa vaco sutvā,</span><br />
</p>
<p id="ja545c16p2">
<span class="pali m-text">alāto etadabravi;</span><br />
</p>
<p id="ja545c16p3">
<span class="pali m-text">“Atthāyaṁ migadāyasmiṁ,</span><br />
</p>
<p id="ja545c16p4">
<span class="pali m-text">acelo dhīrasammato.</span><br />
</p>
<p id="ja545c17p1">
<span class="pali m-text">Guṇo kassapagottāyaṁ,</span><br />
</p>
<p id="ja545c17p2">
<span class="pali m-text">suto citrakathī gaṇī;</span><br />
</p>
<p id="ja545c17p3">
<span class="pali m-text">Taṁ deva payirupāsemu,</span><br />
</p>
<p id="ja545c17p4">
<span class="pali m-text">so no kaṅkhaṁ vinessati”.</span><br />
</p>
<p id="ja545c18p1">
<span class="pali m-text">Alātassa vaco sutvā,</span><br />
</p>
<p id="ja545c18p2">
<span class="pali m-text">rājā codesi sārathiṁ;</span><br />
</p>
<p id="ja545c18p3">
<span class="pali m-text">“Migadāyaṁ gamissāma,</span><br />
</p>
<p id="ja545c18p4">
<span class="pali m-text">yuttaṁ yānaṁ idhānaya”.</span><br />
</p>
<p id="ja545c19p1">
<span class="pali m-text">Tassa yānaṁ ayojesuṁ,</span><br />
</p>
<p id="ja545c19p2">
<span class="pali m-text">dantaṁ rūpiyapakkharaṁ;</span><br />
</p>
<p id="ja545c19p3">
<span class="pali m-text">Sukkamaṭṭhaparivāraṁ,</span><br />
</p>
<p id="ja545c19p4">
<span class="pali m-text">paṇḍaraṁ dosināmukhaṁ.</span><br />
</p>
<p id="ja545c20p1">
<span class="pali m-text">Tatrāsuṁ kumudāyuttā,</span><br />
</p>
<p id="ja545c20p2">
<span class="pali m-text">cattāro sindhavā hayā;</span><br />
</p>
<p id="ja545c20p3">
<span class="pali m-text">Anilūpamasamuppātā,</span><br />
</p>
<p id="ja545c20p4">
<span class="pali m-text">sudantā soṇṇamālino.</span><br />
</p>
<p id="ja545c21p1">
<span class="pali m-text">Setacchattaṁ setaratho,</span><br />
</p>
<p id="ja545c21p2">
<span class="pali m-text">setassā setabījanī;</span><br />
</p>
<p id="ja545c21p3">
<span class="pali m-text">Vedeho sahamaccehi,</span><br />
</p>
<p id="ja545c21p4">
<span class="pali m-text">niyyaṁ candova sobhati.</span><br />
</p>
<p id="ja545c22p1">
<span class="pali m-text">Tamanuyāyiṁsu bahavo,</span><br />
</p>
<p id="ja545c22p2">
<span class="pali m-text">indikhaggadharā balī;</span><br />
</p>
<p id="ja545c22p3">
<span class="pali m-text">Assapiṭṭhigatā vīrā,</span><br />
</p>
<p id="ja545c22p4">
<span class="pali m-text">narā naravarādhipaṁ.</span><br />
</p>
<p id="ja545c23p1">
<span class="pali m-text">So muhuttaṁva yāyitvā,</span><br />
</p>
<p id="ja545c23p2">
<span class="pali m-text">yānā oruyha khattiyo;</span><br />
</p>
<p id="ja545c23p3">
<span class="pali m-text">Vedeho sahamaccehi,</span><br />
</p>
<p id="ja545c23p4">
<span class="pali m-text">pattī guṇamupāgami.</span><br />
</p>
<p id="ja545c24p1">
<span class="pali m-text">Yepi tattha tadā āsuṁ,</span><br />
</p>
<p id="ja545c24p2">
<span class="pali m-text">brāhmaṇibbhā samāgatā;</span><br />
</p>
<p id="ja545c24p3">
<span class="pali m-text">Na te apanayī rājā,</span><br />
</p>
<p id="ja545c24p4">
<span class="pali m-text">akataṁ bhūmimāgate.</span><br />
</p>
<p id="ja545c25p1">
<span class="pali m-text">Tato so mudukā bhisiyā,</span><br />
</p>
<p id="ja545c25p2">
<span class="pali m-text">muducittakasanthate;</span><br />
</p>
<p id="ja545c25p3">
<span class="pali m-text">Mudupaccatthate rājā,</span><br />
</p>
<p id="ja545c25p4">
<span class="pali m-text">ekamantaṁ upāvisi.</span><br />
</p>
<p id="ja545c26p1">
<span class="pali m-text">Nisajja rājā sammodi,</span><br />
</p>
<p id="ja545c26p2">
<span class="pali m-text">kathaṁ sāraṇiyaṁ tato;</span><br />
</p>
<p id="ja545c26p3">
<span class="pali m-text">“Kacci yāpaniyaṁ bhante,</span><br />
</p>
<p id="ja545c26p4">
<span class="pali m-text">vātānamaviyaggatā.</span><br />
</p>
<p id="ja545c27p1">
<span class="pali m-text">Kacci akasirā vutti,</span><br />
</p>
<p id="ja545c27p2">
<span class="pali m-text">labhasi piṇḍayāpanaṁ;</span><br />
</p>
<p id="ja545c27p3">
<span class="pali m-text">Apābādho casi kacci,</span><br />
</p>
<p id="ja545c27p4">
<span class="pali m-text">cakkhuṁ na parihāyati”.</span><br />
</p>
<p id="ja545c28p1">
<span class="pali m-text">Taṁ guṇo paṭisammodi,</span><br />
</p>
<p id="ja545c28p2">
<span class="pali m-text">vedehaṁ vinaye rataṁ;</span><br />
</p>
<p id="ja545c28p3">
<span class="pali m-text">“Yāpanīyaṁ mahārāja,</span><br />
</p>
<p id="ja545c28p4">
<span class="pali m-text">sabbametaṁ tadūbhayaṁ.</span><br />
</p>
<p id="ja545c29p1">
<span class="pali m-text">Kacci tuyhampi vedeha,</span><br />
</p>
<p id="ja545c29p2">
<span class="pali m-text">paccantā na balīyare;</span><br />
</p>
<p id="ja545c29p3">
<span class="pali m-text">Kacci arogaṁ yoggaṁ te,</span><br />
</p>
<p id="ja545c29p4">
<span class="pali m-text">kacci vahati vāhanaṁ;</span><br />
</p>
<p id="ja545c29p5">
<span class="pali m-text">Kacci te byādhayo natthi,</span><br />
</p>
<p id="ja545c29p6">
<span class="pali m-text">sarīrassupatāpiyā”.</span><br />
</p>
<p id="ja545c30p1">
<span class="pali m-text">Paṭisammodito rājā,</span><br />
</p>
<p id="ja545c30p2">
<span class="pali m-text">tato pucchi anantarā;</span><br />
</p>
<p id="ja545c30p3">
<span class="pali m-text">Atthaṁ dhammañca ñāyañca,</span><br />
</p>
<p id="ja545c30p4">
<span class="pali m-text">dhammakāmo rathesabho.</span><br />
</p>
<p id="ja545c31p1">
<span class="pali m-text">“Kathaṁ dhammaṁ care macco,</span><br />
</p>
<p id="ja545c31p2">
<span class="pali m-text">mātāpitūsu kassapa;</span><br />
</p>
<p id="ja545c31p3">
<span class="pali m-text">Kathaṁ care ācariye,</span><br />
</p>
<p id="ja545c31p4">
<span class="pali m-text">puttadāre kathaṁ care.</span><br />
</p>
<p id="ja545c32p1">
<span class="pali m-text">Kathaṁ careyya vuḍḍhesu,</span><br />
</p>
<p id="ja545c32p2">
<span class="pali m-text">kathaṁ samaṇabrāhmaṇe;</span><br />
</p>
<p id="ja545c32p3">
<span class="pali m-text">Kathañca balakāyasmiṁ,</span><br />
</p>
<p id="ja545c32p4">
<span class="pali m-text">kathaṁ janapade care.</span><br />
</p>
<p id="ja545c33p1">
<span class="pali m-text">Kathaṁ dhammaṁ caritvāna,</span><br />
</p>
<p id="ja545c33p2">
<span class="pali m-text">maccā gacchanti suggatiṁ;</span><br />
</p>
<p id="ja545c33p3">
<span class="pali m-text">Kathañceke adhammaṭṭhā,</span><br />
</p>
<p id="ja545c33p4">
<span class="pali m-text">patanti nirayaṁ atho”.</span><br />
</p>
<p id="ja545c34p1">
<span class="pali m-text">Vedehassa vaco sutvā,</span><br />
</p>
<p id="ja545c34p2">
<span class="pali m-text">kassapo etadabravi;</span><br />
</p>
<p id="ja545c34p3">
<span class="pali m-text">“Suṇohi me mahārāja,</span><br />
</p>
<p id="ja545c34p4">
<span class="pali m-text">saccaṁ avitathaṁ padaṁ.</span><br />
</p>
<p id="ja545c35p1">
<span class="pali m-text">Natthi dhammacaritassa,</span><br />
</p>
<p id="ja545c35p2">
<span class="pali m-text">phalaṁ kalyāṇapāpakaṁ;</span><br />
</p>
<p id="ja545c35p3">
<span class="pali m-text">Natthi deva paro loko,</span><br />
</p>
<p id="ja545c35p4">
<span class="pali m-text">ko tato hi idhāgato.</span><br />
</p>
<p id="ja545c36p1">
<span class="pali m-text">Natthi deva pitaro vā,</span><br />
</p>
<p id="ja545c36p2">
<span class="pali m-text">kuto mātā kuto pitā;</span><br />
</p>
<p id="ja545c36p3">
<span class="pali m-text">Natthi ācariyo nāma,</span><br />
</p>
<p id="ja545c36p4">
<span class="pali m-text">adantaṁ ko damessati.</span><br />
</p>
<p id="ja545c37p1">
<span class="pali m-text">Samatulyāni bhūtāni,</span><br />
</p>
<p id="ja545c37p2">
<span class="pali m-text">natthi jeṭṭhāpacāyikā;</span><br />
</p>
<p id="ja545c37p3">
<span class="pali m-text">Natthi balaṁ vīriyaṁ vā,</span><br />
</p>
<p id="ja545c37p4">
<span class="pali m-text">kuto uṭṭhānaporisaṁ;</span><br />
</p>
<p id="ja545c37p5">
<span class="pali m-text">Niyatāni hi bhūtāni,</span><br />
</p>
<p id="ja545c37p6">
<span class="pali m-text">yathā goṭaviso tathā.</span><br />
</p>
<p id="ja545c38p1">
<span class="pali m-text">Laddheyyaṁ labhate macco,</span><br />
</p>
<p id="ja545c38p2">
<span class="pali m-text">tattha dānaphalaṁ kuto;</span><br />
</p>
<p id="ja545c38p3">
<span class="pali m-text">Natthi dānaphalaṁ deva,</span><br />
</p>
<p id="ja545c38p4">
<span class="pali m-text">avaso devavīriyo.</span><br />
</p>
<p id="ja545c39p1">
<span class="pali m-text">Bālehi dānaṁ paññattaṁ,</span><br />
</p>
<p id="ja545c39p2">
<span class="pali m-text">paṇḍitehi paṭicchitaṁ;</span><br />
</p>
<p id="ja545c39p3">
<span class="pali m-text">Avasā denti dhīrānaṁ,</span><br />
</p>
<p id="ja545c39p4">
<span class="pali m-text">bālā paṇḍitamānino.</span><br />
</p>
<p id="ja545c40p1">
<span class="pali m-text">Sattime sassatā kāyā,</span><br />
</p>
<p id="ja545c40p2">
<span class="pali m-text">acchejjā avikopino;</span><br />
</p>
<p id="ja545c40p3">
<span class="pali m-text">Tejo pathavī āpo ca,</span><br />
</p>
<p id="ja545c40p4">
<span class="pali m-text">vāyo sukhaṁ dukhañcime;</span><br />
</p>
<p id="ja545c40p5">
<span class="pali m-text">Jīve ca sattime kāyā,</span><br />
</p>
<p id="ja545c40p6">
<span class="pali m-text">yesaṁ chettā na vijjati.</span><br />
</p>
<p id="ja545c41p1">
<span class="pali m-text">Natthi hantā va chettā vā,</span><br />
</p>
<p id="ja545c41p2">
<span class="pali m-text">haññe yevāpi koci naṁ;</span><br />
</p>
<p id="ja545c41p3">
<span class="pali m-text">Antareneva kāyānaṁ,</span><br />
</p>
<p id="ja545c41p4">
<span class="pali m-text">satthāni vītivattare.</span><br />
</p>
<p id="ja545c42p1">
<span class="pali m-text">Yo cāpi siramādāya,</span><br />
</p>
<p id="ja545c42p2">
<span class="pali m-text">paresaṁ nisitāsinā;</span><br />
</p>
<p id="ja545c42p3">
<span class="pali m-text">Na so chindati te kāye,</span><br />
</p>
<p id="ja545c42p4">
<span class="pali m-text">tattha pāpaphalaṁ kuto.</span><br />
</p>
<p id="ja545c43p1">
<span class="pali m-text">Cullāsītimahākappe,</span><br />
</p>
<p id="ja545c43p2">
<span class="pali m-text">sabbe sujjhanti saṁsaraṁ;</span><br />
</p>
<p id="ja545c43p3">
<span class="pali m-text">Anāgate tamhi kāle,</span><br />
</p>
<p id="ja545c43p4">
<span class="pali m-text">saññatopi na sujjhati.</span><br />
</p>
<p id="ja545c44p1">
<span class="pali m-text">Caritvāpi bahuṁ bhadraṁ,</span><br />
</p>
<p id="ja545c44p2">
<span class="pali m-text">neva sujjhantināgate;</span><br />
</p>
<p id="ja545c44p3">
<span class="pali m-text">Pāpañcepi bahuṁ katvā,</span><br />
</p>
<p id="ja545c44p4">
<span class="pali m-text">taṁ khaṇaṁ nātivattare.</span><br />
</p>
<p id="ja545c45p1">
<span class="pali m-text">Anupubbena no suddhi,</span><br />
</p>
<p id="ja545c45p2">
<span class="pali m-text">kappānaṁ cullasītiyā;</span><br />
</p>
<p id="ja545c45p3">
<span class="pali m-text">Niyatiṁ nātivattāma,</span><br />
</p>
<p id="ja545c45p4">
<span class="pali m-text">velantamiva sāgaro”.</span><br />
</p>
<p id="ja545c46p1">
<span class="pali m-text">Kassapassa vaco sutvā,</span><br />
</p>
<p id="ja545c46p2">
<span class="pali m-text">alāto etadabravi;</span><br />
</p>
<p id="ja545c46p3">
<span class="pali m-text">“Yathā bhadanto bhaṇati,</span><br />
</p>
<p id="ja545c46p4">
<span class="pali m-text">mayhampetaṁva ruccati.</span><br />
</p>
<p id="ja545c47p1">
<span class="pali m-text">Ahampi purimaṁ jātiṁ,</span><br />
</p>
<p id="ja545c47p2">
<span class="pali m-text">sare saṁsaritattano;</span><br />
</p>
<p id="ja545c47p3">
<span class="pali m-text">Piṅgalo nāmahaṁ āsiṁ,</span><br />
</p>
<p id="ja545c47p4">
<span class="pali m-text">luddo goghātako pure.</span><br />
</p>
<p id="ja545c48p1">
<span class="pali m-text">Bārāṇasiyaṁ phītāyaṁ,</span><br />
</p>
<p id="ja545c48p2">
<span class="pali m-text">bahuṁ pāpaṁ kataṁ mayā;</span><br />
</p>
<p id="ja545c48p3">
<span class="pali m-text">Bahū mayā hatā pāṇā,</span><br />
</p>
<p id="ja545c48p4">
<span class="pali m-text">mahiṁsā sūkarā ajā.</span><br />
</p>
<p id="ja545c49p1">
<span class="pali m-text">Tato cuto idha jāto,</span><br />
</p>
<p id="ja545c49p2">
<span class="pali m-text">iddhe senāpatīkule;</span><br />
</p>
<p id="ja545c49p3">
<span class="pali m-text">Natthi nūna phalaṁ pāpaṁ,</span><br />
</p>
<p id="ja545c49p4">
<span class="pali m-text">yohaṁ na nirayaṁ gato”.</span><br />
</p>
<p id="ja545c50p1">
<span class="pali m-text">Athettha bījako nāma,</span><br />
</p>
<p id="ja545c50p2">
<span class="pali m-text">dāso āsi paṭaccarī;</span><br />
</p>
<p id="ja545c50p3">
<span class="pali m-text">Uposathaṁ upavasanto,</span><br />
</p>
<p id="ja545c50p4">
<span class="pali m-text">guṇasantikupāgami.</span><br />
</p>
<p id="ja545c51p1">
<span class="pali m-text">Kassapassa vaco sutvā,</span><br />
</p>
<p id="ja545c51p2">
<span class="pali m-text">alātassa ca bhāsitaṁ;</span><br />
</p>
<p id="ja545c51p3">
<span class="pali m-text">Passasanto muhuṁ uṇhaṁ,</span><br />
</p>
<p id="ja545c51p4">
<span class="pali m-text">rudaṁ assūni vattayi.</span><br />
</p>
<p id="ja545c52p1">
<span class="pali m-text">Tamanupucchi vedeho,</span><br />
</p>
<p id="ja545c52p2">
<span class="pali m-text">“kimatthaṁ samma rodasi;</span><br />
</p>
<p id="ja545c52p3">
<span class="pali m-text">Kiṁ te sutaṁ vā diṭṭhaṁ vā,</span><br />
</p>
<p id="ja545c52p4">
<span class="pali m-text">kiṁ maṁ vedesi vedanaṁ”.</span><br />
</p>
<p id="ja545c53p1">
<span class="pali m-text">Vedehassa vaco sutvā,</span><br />
</p>
<p id="ja545c53p2">
<span class="pali m-text">bījako etadabravi;</span><br />
</p>
<p id="ja545c53p3">
<span class="pali m-text">“Natthi me vedanā dukkhā,</span><br />
</p>
<p id="ja545c53p4">
<span class="pali m-text">mahārāja suṇohi me.</span><br />
</p>
<p id="ja545c54p1">
<span class="pali m-text">Ahampi purimaṁ jātiṁ,</span><br />
</p>
<p id="ja545c54p2">
<span class="pali m-text">sarāmi sukhamattano;</span><br />
</p>
<p id="ja545c54p3">
<span class="pali m-text">Sāketāhaṁ pure āsiṁ,</span><br />
</p>
<p id="ja545c54p4">
<span class="pali m-text">bhāvaseṭṭhi guṇe rato.</span><br />
</p>
<p id="ja545c55p1">
<span class="pali m-text">Sammato brāhmaṇibbhānaṁ,</span><br />
</p>
<p id="ja545c55p2">
<span class="pali m-text">saṁvibhāgarato suci;</span><br />
</p>
<p id="ja545c55p3">
<span class="pali m-text">Na cāpi pāpakaṁ kammaṁ,</span><br />
</p>
<p id="ja545c55p4">
<span class="pali m-text">sarāmi katamattano.</span><br />
</p>
<p id="ja545c56p1">
<span class="pali m-text">Tato cutāhaṁ vedeha,</span><br />
</p>
<p id="ja545c56p2">
<span class="pali m-text">idha jāto duritthiyā;</span><br />
</p>
<p id="ja545c56p3">
<span class="pali m-text">Gabbhamhi kumbhadāsiyā,</span><br />
</p>
<p id="ja545c56p4">
<span class="pali m-text">yato jāto suduggato.</span><br />
</p>
<p id="ja545c57p1">
<span class="pali m-text">Evampi duggato santo,</span><br />
</p>
<p id="ja545c57p2">
<span class="pali m-text">samacariyaṁ adhiṭṭhito;</span><br />
</p>
<p id="ja545c57p3">
<span class="pali m-text">Upaḍḍhabhāgaṁ bhattassa,</span><br />
</p>
<p id="ja545c57p4">
<span class="pali m-text">dadāmi yo me icchati.</span><br />
</p>
<p id="ja545c58p1">
<span class="pali m-text">Cātuddasiṁ pañcadasiṁ,</span><br />
</p>
<p id="ja545c58p2">
<span class="pali m-text">sadā upavasāmahaṁ;</span><br />
</p>
<p id="ja545c58p3">
<span class="pali m-text">Na cāpi bhūte hiṁsāmi,</span><br />
</p>
<p id="ja545c58p4">
<span class="pali m-text">theyyañcāpi vivajjayiṁ.</span><br />
</p>
<p id="ja545c59p1">
<span class="pali m-text">Sabbameva hi nūnetaṁ,</span><br />
</p>
<p id="ja545c59p2">
<span class="pali m-text">suciṇṇaṁ bhavati nipphalaṁ;</span><br />
</p>
<p id="ja545c59p3">
<span class="pali m-text">Niratthaṁ maññidaṁ sīlaṁ,</span><br />
</p>
<p id="ja545c59p4">
<span class="pali m-text">alāto bhāsatī yathā.</span><br />
</p>
<p id="ja545c60p1">
<span class="pali m-text">Kalimeva nūna gaṇhāmi,</span><br />
</p>
<p id="ja545c60p2">
<span class="pali m-text">asippo dhuttako yathā;</span><br />
</p>
<p id="ja545c60p3">
<span class="pali m-text">Kaṭaṁ alāto gaṇhāti,</span><br />
</p>
<p id="ja545c60p4">
<span class="pali m-text">kitavosikkhito yathā.</span><br />
</p>
<p id="ja545c61p1">
<span class="pali m-text">Dvāraṁ nappaṭipassāmi,</span><br />
</p>
<p id="ja545c61p2">
<span class="pali m-text">yena gacchāmi suggatiṁ;</span><br />
</p>
<p id="ja545c61p3">
<span class="pali m-text">Tasmā rāja parodāmi,</span><br />
</p>
<p id="ja545c61p4">
<span class="pali m-text">sutvā kassapabhāsitaṁ”.</span><br />
</p>
<p id="ja545c62p1">
<span class="pali m-text">Bījakassa vaco sutvā,</span><br />
</p>
<p id="ja545c62p2">
<span class="pali m-text">rājā aṅgati mabravi;</span><br />
</p>
<p id="ja545c62p3">
<span class="pali m-text">“Natthi dvāraṁ sugatiyā,</span><br />
</p>
<p id="ja545c62p4">
<span class="pali m-text">niyatiṁ kaṅkha bījaka.</span><br />
</p>
<p id="ja545c63p1">
<span class="pali m-text">Sukhaṁ vā yadi vā dukkhaṁ,</span><br />
</p>
<p id="ja545c63p2">
<span class="pali m-text">niyatiyā kira labbhati;</span><br />
</p>
<p id="ja545c63p3">
<span class="pali m-text">Saṁsārasuddhi sabbesaṁ,</span><br />
</p>
<p id="ja545c63p4">
<span class="pali m-text">mā turittho anāgate.</span><br />
</p>
<p id="ja545c64p1">
<span class="pali m-text">Ahampi pubbe kalyāṇo,</span><br />
</p>
<p id="ja545c64p2">
<span class="pali m-text">brāhmaṇibbhesu byāvaṭo;</span><br />
</p>
<p id="ja545c64p3">
<span class="pali m-text">Vohāramanusāsanto,</span><br />
</p>
<p id="ja545c64p4">
<span class="pali m-text">ratihīno tadantarā.</span><br />
</p>
<p id="ja545c65p1">
<span class="pali m-text">Punapi bhante dakkhemu,</span><br />
</p>
<p id="ja545c65p2">
<span class="pali m-text">saṅgati ce bhavissati”;</span><br />
</p>
<p id="ja545c65p3">
<span class="pali m-text">Idaṁ vatvāna vedeho,</span><br />
</p>
<p id="ja545c65p4">
<span class="pali m-text">paccagā sanivesanaṁ.</span><br />
</p>
<p id="ja545c66p1">
<span class="pali m-text">Tato ratyā vivasāne,</span><br />
</p>
<p id="ja545c66p2">
<span class="pali m-text">upaṭṭhānamhi aṅgati;</span><br />
</p>
<p id="ja545c66p3">
<span class="pali m-text">Amacce sannipātetvā,</span><br />
</p>
<p id="ja545c66p4">
<span class="pali m-text">idaṁ vacanamabravi.</span><br />
</p>
<p id="ja545c67p1">
<span class="pali m-text">“Candake me vimānasmiṁ,</span><br />
</p>
<p id="ja545c67p2">
<span class="pali m-text">sadā kāme vidhentu me;</span><br />
</p>
<p id="ja545c67p3">
<span class="pali m-text">Mā upagacchuṁ atthesu,</span><br />
</p>
<p id="ja545c67p4">
<span class="pali m-text">guyhappakāsiyesu ca.</span><br />
</p>
<p id="ja545c68p1">
<span class="pali m-text">Vijayo ca sunāmo ca,</span><br />
</p>
<p id="ja545c68p2">
<span class="pali m-text">senāpati alātako;</span><br />
</p>
<p id="ja545c68p3">
<span class="pali m-text">Ete atthe nisīdantu,</span><br />
</p>
<p id="ja545c68p4">
<span class="pali m-text">vohārakusalā tayo”.</span><br />
</p>
<p id="ja545c69p1">
<span class="pali m-text">Idaṁ vatvāna vedeho,</span><br />
</p>
<p id="ja545c69p2">
<span class="pali m-text">“kāmeva bahumaññatha;</span><br />
</p>
<p id="ja545c69p3">
<span class="pali m-text">Na cāpi brāhmaṇibbhesu,</span><br />
</p>
<p id="ja545c69p4">
<span class="pali m-text">atthe kismiñci byāvaṭo”.</span><br />
</p>
<p id="ja545c70p1">
<span class="pali m-text">Tato dvesattarattassa,</span><br />
</p>
<p id="ja545c70p2">
<span class="pali m-text">vedehassatrajā piyā;</span><br />
</p>
<p id="ja545c70p3">
<span class="pali m-text">Rājakaññā rucā nāma,</span><br />
</p>
<p id="ja545c70p4">
<span class="pali m-text">dhātimātaramabravi.</span><br />
</p>
<p id="ja545c71p1">
<span class="pali m-text">“Alaṅkarotha maṁ khippaṁ,</span><br />
</p>
<p id="ja545c71p2">
<span class="pali m-text">sakhiyo cālaṅkarontu me;</span><br />
</p>
<p id="ja545c71p3">
<span class="pali m-text">Suve pannaraso dibyo,</span><br />
</p>
<p id="ja545c71p4">
<span class="pali m-text">gacchaṁ issarasantike”.</span><br />
</p>
<p id="ja545c72p1">
<span class="pali m-text">Tassā mālyaṁ abhihariṁsu,</span><br />
</p>
<p id="ja545c72p2">
<span class="pali m-text">candanañca mahārahaṁ;</span><br />
</p>
<p id="ja545c72p3">
<span class="pali m-text">Maṇisaṅkhamuttāratanaṁ,</span><br />
</p>
<p id="ja545c72p4">
<span class="pali m-text">nānāratte ca ambare.</span><br />
</p>
<p id="ja545c73p1">
<span class="pali m-text">Tañca soṇṇamaye pīṭhe,</span><br />
</p>
<p id="ja545c73p2">
<span class="pali m-text">nisinnaṁ bahukitthiyo;</span><br />
</p>
<p id="ja545c73p3">
<span class="pali m-text">Parikiriya pasobhiṁsu,</span><br />
</p>
<p id="ja545c73p4">
<span class="pali m-text">rucaṁ ruciravaṇṇiniṁ.</span><br />
</p>
<p id="ja545c74p1">
<span class="pali m-text">Sā ca sakhimajjhagatā,</span><br />
</p>
<p id="ja545c74p2">
<span class="pali m-text">sabbābharaṇabhūsitā;</span><br />
</p>
<p id="ja545c74p3">
<span class="pali m-text">Sateratā abbhamiva,</span><br />
</p>
<p id="ja545c74p4">
<span class="pali m-text">candakaṁ pāvisī rucā.</span><br />
</p>
<p id="ja545c75p1">
<span class="pali m-text">Upasaṅkamitvā vedehaṁ,</span><br />
</p>
<p id="ja545c75p2">
<span class="pali m-text">vanditvā vinaye rataṁ;</span><br />
</p>
<p id="ja545c75p3">
<span class="pali m-text">Suvaṇṇakhacite pīṭhe,</span><br />
</p>
<p id="ja545c75p4">
<span class="pali m-text">ekamantaṁ upāvisi.</span><br />
</p>
<p id="ja545c76p1">
<span class="pali m-text">Tañca disvāna vedeho,</span><br />
</p>
<p id="ja545c76p2">
<span class="pali m-text">accharānaṁva saṅgamaṁ;</span><br />
</p>
<p id="ja545c76p3">
<span class="pali m-text">Rucaṁ sakhimajjhagataṁ,</span><br />
</p>
<p id="ja545c76p4">
<span class="pali m-text">idaṁ vacanamabravi.</span><br />
</p>
<p id="ja545c77p1">
<span class="pali m-text">“Kacci ramasi pāsāde,</span><br />
</p>
<p id="ja545c77p2">
<span class="pali m-text">antopokkharaṇiṁ pati;</span><br />
</p>
<p id="ja545c77p3">
<span class="pali m-text">Kacci bahuvidhaṁ khajjaṁ,</span><br />
</p>
<p id="ja545c77p4">
<span class="pali m-text">sadā abhiharanti te.</span><br />
</p>
<p id="ja545c78p1">
<span class="pali m-text">Kacci bahuvidhaṁ mālyaṁ,</span><br />
</p>
<p id="ja545c78p2">
<span class="pali m-text">ocinitvā kumāriyo;</span><br />
</p>
<p id="ja545c78p3">
<span class="pali m-text">Gharake karotha paccekaṁ,</span><br />
</p>
<p id="ja545c78p4">
<span class="pali m-text">khiḍḍāratiratā muhuṁ.</span><br />
</p>
<p id="ja545c79p1">
<span class="pali m-text">Kena vā vikalaṁ tuyhaṁ,</span><br />
</p>
<p id="ja545c79p2">
<span class="pali m-text">kiṁ khippaṁ āharantu te;</span><br />
</p>
<p id="ja545c79p3">
<span class="pali m-text">Manokarassu kuḍḍamukhī,</span><br />
</p>
<p id="ja545c79p4">
<span class="pali m-text">api candasamamhipi”.</span><br />
</p>
<p id="ja545c80p1">
<span class="pali m-text">Vedehassa vaco sutvā,</span><br />
</p>
<p id="ja545c80p2">
<span class="pali m-text">rucā pitaramabravi;</span><br />
</p>
<p id="ja545c80p3">
<span class="pali m-text">“Sabbametaṁ mahārāja,</span><br />
</p>
<p id="ja545c80p4">
<span class="pali m-text">labbhatissarasantike.</span><br />
</p>
<p id="ja545c81p1">
<span class="pali m-text">Suve pannaraso dibyo,</span><br />
</p>
<p id="ja545c81p2">
<span class="pali m-text">sahassaṁ āharantu me;</span><br />
</p>
<p id="ja545c81p3">
<span class="pali m-text">Yathādinnañca dassāmi,</span><br />
</p>
<p id="ja545c81p4">
<span class="pali m-text">dānaṁ sabbavanīsvahaṁ”.</span><br />
</p>
<p id="ja545c82p1">
<span class="pali m-text">Rucāya vacanaṁ sutvā,</span><br />
</p>
<p id="ja545c82p2">
<span class="pali m-text">rājā aṅgati mabravi;</span><br />
</p>
<p id="ja545c82p3">
<span class="pali m-text">“Bahuṁ vināsitaṁ vittaṁ,</span><br />
</p>
<p id="ja545c82p4">
<span class="pali m-text">niratthaṁ aphalaṁ tayā.</span><br />
</p>
<p id="ja545c83p1">
<span class="pali m-text">Uposathe vasaṁ niccaṁ,</span><br />
</p>
<p id="ja545c83p2">
<span class="pali m-text">annapānaṁ na bhuñjasi;</span><br />
</p>
<p id="ja545c83p3">
<span class="pali m-text">Niyatetaṁ abhuttabbaṁ,</span><br />
</p>
<p id="ja545c83p4">
<span class="pali m-text">natthi puññaṁ abhuñjato.</span><br />
</p>
<p id="ja545c84p1">
<span class="pali m-text">Bījakopi hi sutvāna,</span><br />
</p>
<p id="ja545c84p2">
<span class="pali m-text">tadā kassapabhāsitaṁ;</span><br />
</p>
<p id="ja545c84p3">
<span class="pali m-text">Passasanto muhuṁ uṇhaṁ,</span><br />
</p>
<p id="ja545c84p4">
<span class="pali m-text">rudaṁ assūni vattayi.</span><br />
</p>
<p id="ja545c85p1">
<span class="pali m-text">Yāva ruce jīvamānā,</span><br />
</p>
<p id="ja545c85p2">
<span class="pali m-text">mā bhattamapanāmayi;</span><br />
</p>
<p id="ja545c85p3">
<span class="pali m-text">Natthi bhadde paro loko,</span><br />
</p>
<p id="ja545c85p4">
<span class="pali m-text">kiṁ niratthaṁ vihaññasi”.</span><br />
</p>
<p id="ja545c86p1">
<span class="pali m-text">Vedehassa vaco sutvā,</span><br />
</p>
<p id="ja545c86p2">
<span class="pali m-text">rucā ruciravaṇṇinī;</span><br />
</p>
<p id="ja545c86p3">
<span class="pali m-text">Jānaṁ pubbāparaṁ dhammaṁ,</span><br />
</p>
<p id="ja545c86p4">
<span class="pali m-text">pitaraṁ etadabravi.</span><br />
</p>
<p id="ja545c87p1">
<span class="pali m-text">“Sutameva pure āsi,</span><br />
</p>
<p id="ja545c87p2">
<span class="pali m-text">sakkhi diṭṭhamidaṁ mayā;</span><br />
</p>
<p id="ja545c87p3">
<span class="pali m-text">Bālūpasevī yo hoti,</span><br />
</p>
<p id="ja545c87p4">
<span class="pali m-text">bālova samapajjatha.</span><br />
</p>
<p id="ja545c88p1">
<span class="pali m-text">Mūḷho hi mūḷhamāgamma,</span><br />
</p>
<p id="ja545c88p2">
<span class="pali m-text">bhiyyo mohaṁ nigacchati;</span><br />
</p>
<p id="ja545c88p3">
<span class="pali m-text">Patirūpaṁ alātena,</span><br />
</p>
<p id="ja545c88p4">
<span class="pali m-text">bījakena ca muyhituṁ.</span><br />
</p>
<p id="ja545c89p1">
<span class="pali m-text">Tvañca devāsi sappañño,</span><br />
</p>
<p id="ja545c89p2">
<span class="pali m-text">dhiro atthassa kovido;</span><br />
</p>
<p id="ja545c89p3">
<span class="pali m-text">Kathaṁ bālehi sadisaṁ,</span><br />
</p>
<p id="ja545c89p4">
<span class="pali m-text">hīnadiṭṭhiṁ upāgami.</span><br />
</p>
<p id="ja545c90p1">
<span class="pali m-text">Sacepi saṁsārapathena sujjhati,</span><br />
</p>
<p id="ja545c90p2">
<span class="pali m-text">Niratthiyā pabbajjā guṇassa;</span><br />
</p>
<p id="ja545c90p3">
<span class="pali m-text">Kīṭova aggiṁ jalitaṁ apāpataṁ,</span><br />
</p>
<p id="ja545c90p4">
<span class="pali m-text">Upapajjati mohamūḷho naggabhāvaṁ.</span><br />
</p>
<p id="ja545c91p1">
<span class="pali m-text">Saṁsārasuddhīti pure niviṭṭhā,</span><br />
</p>
<p id="ja545c91p2">
<span class="pali m-text">Kammaṁ vidūsenti bahū ajānaṁ;</span><br />
</p>
<p id="ja545c91p3">
<span class="pali m-text">Pubbe kalī duggahitovanatthā,</span><br />
</p>
<p id="ja545c91p4">
<span class="pali m-text">Dummo ca yā balisā ambujova.</span><br />
</p>
<p id="ja545c92p1">
<span class="pali m-text">Upamaṁ te karissāmi,</span><br />
</p>
<p id="ja545c92p2">
<span class="pali m-text">mahārāja tavatthiyā;</span><br />
</p>
<p id="ja545c92p3">
<span class="pali m-text">Upamāya midhekacce,</span><br />
</p>
<p id="ja545c92p4">
<span class="pali m-text">atthaṁ jānanti paṇḍitā.</span><br />
</p>
<p id="ja545c93p1">
<span class="pali m-text">Vāṇijānaṁ yathā nāvā,</span><br />
</p>
<p id="ja545c93p2">
<span class="pali m-text">appamāṇabharā garu;</span><br />
</p>
<p id="ja545c93p3">
<span class="pali m-text">Atibhāraṁ samādāya,</span><br />
</p>
<p id="ja545c93p4">
<span class="pali m-text">aṇṇave avasīdati.</span><br />
</p>
<p id="ja545c94p1">
<span class="pali m-text">Evameva naro pāpaṁ,</span><br />
</p>
<p id="ja545c94p2">
<span class="pali m-text">thokaṁ thokampi ācinaṁ;</span><br />
</p>
<p id="ja545c94p3">
<span class="pali m-text">Atibhāraṁ samādāya,</span><br />
</p>
<p id="ja545c94p4">
<span class="pali m-text">niraye avasīdati.</span><br />
</p>
<p id="ja545c95p1">
<span class="pali m-text">Na tāva bhāro paripūro,</span><br />
</p>
<p id="ja545c95p2">
<span class="pali m-text">alātassa mahīpati;</span><br />
</p>
<p id="ja545c95p3">
<span class="pali m-text">Ācināti ca taṁ pāpaṁ,</span><br />
</p>
<p id="ja545c95p4">
<span class="pali m-text">yena gacchati duggatiṁ.</span><br />
</p>
<p id="ja545c96p1">
<span class="pali m-text">Pubbevassa kataṁ puññaṁ,</span><br />
</p>
<p id="ja545c96p2">
<span class="pali m-text">alātassa mahīpati;</span><br />
</p>
<p id="ja545c96p3">
<span class="pali m-text">Tasseva deva nissando,</span><br />
</p>
<p id="ja545c96p4">
<span class="pali m-text">yañceso labhate sukhaṁ.</span><br />
</p>
<p id="ja545c97p1">
<span class="pali m-text">Khīyate cassa taṁ puññaṁ,</span><br />
</p>
<p id="ja545c97p2">
<span class="pali m-text">tathā hi aguṇe rato;</span><br />
</p>
<p id="ja545c97p3">
<span class="pali m-text">Ujumaggaṁ avahāya,</span><br />
</p>
<p id="ja545c97p4">
<span class="pali m-text">kummaggamanudhāvati.</span><br />
</p>
<p id="ja545c98p1">
<span class="pali m-text">Tulā yathā paggahitā,</span><br />
</p>
<p id="ja545c98p2">
<span class="pali m-text">ohite tulamaṇḍale;</span><br />
</p>
<p id="ja545c98p3">
<span class="pali m-text">Unnameti tulāsīsaṁ,</span><br />
</p>
<p id="ja545c98p4">
<span class="pali m-text">bhāre oropite sati.</span><br />
</p>
<p id="ja545c99p1">
<span class="pali m-text">Evameva naro puññaṁ,</span><br />
</p>
<p id="ja545c99p2">
<span class="pali m-text">thokaṁ thokampi ācinaṁ;</span><br />
</p>
<p id="ja545c99p3">
<span class="pali m-text">Saggātimāno dāsova,</span><br />
</p>
<p id="ja545c99p4">
<span class="pali m-text">bījako sātave rato.</span><br />
</p>
<p id="ja545c100p1">
<span class="pali m-text">Yamajja bījako dāso,</span><br />
</p>
<p id="ja545c100p2">
<span class="pali m-text">dukkhaṁ passati attani;</span><br />
</p>
<p id="ja545c100p3">
<span class="pali m-text">Pubbevassa kataṁ pāpaṁ,</span><br />
</p>
<p id="ja545c100p4">
<span class="pali m-text">tameso paṭisevati.</span><br />
</p>
<p id="ja545c101p1">
<span class="pali m-text">Khīyate cassa taṁ pāpaṁ,</span><br />
</p>
<p id="ja545c101p2">
<span class="pali m-text">tathā hi vinaye rato;</span><br />
</p>
<p id="ja545c101p3">
<span class="pali m-text">Kassapañca samāpajja,</span><br />
</p>
<p id="ja545c101p4">
<span class="pali m-text">mā hevuppathamāgamā.</span><br />
</p>
<p id="ja545c102p1">
<span class="pali m-text">Yaṁ yañhi rāja bhajati,</span><br />
</p>
<p id="ja545c102p2">
<span class="pali m-text">santaṁ vā yadi vā asaṁ;</span><br />
</p>
<p id="ja545c102p3">
<span class="pali m-text">Sīlavantaṁ visīlaṁ vā,</span><br />
</p>
<p id="ja545c102p4">
<span class="pali m-text">vasaṁ tasseva gacchati.</span><br />
</p>
<p id="ja545c103p1">
<span class="pali m-text">Yādisaṁ kurute mittaṁ,</span><br />
</p>
<p id="ja545c103p2">
<span class="pali m-text">yādisaṁ cūpasevati;</span><br />
</p>
<p id="ja545c103p3">
<span class="pali m-text">Sopi tādisako hoti,</span><br />
</p>
<p id="ja545c103p4">
<span class="pali m-text">sahavāso hi tādiso.</span><br />
</p>
<p id="ja545c104p1">
<span class="pali m-text">Sevamāno sevamānaṁ,</span><br />
</p>
<p id="ja545c104p2">
<span class="pali m-text">samphuṭṭho samphusaṁ paraṁ;</span><br />
</p>
<p id="ja545c104p3">
<span class="pali m-text">Saro diddho kalāpaṁva,</span><br />
</p>
<p id="ja545c104p4">
<span class="pali m-text">alittamupalimpati;</span><br />
</p>
<p id="ja545c104p5">
<span class="pali m-text">Upalepabhayā dhīro,</span><br />
</p>
<p id="ja545c104p6">
<span class="pali m-text">neva pāpasakhā siyā.</span><br />
</p>
<p id="ja545c105p1">
<span class="pali m-text">Pūtimacchaṁ kusaggena,</span><br />
</p>
<p id="ja545c105p2">
<span class="pali m-text">yo naro upanayhati;</span><br />
</p>
<p id="ja545c105p3">
<span class="pali m-text">Kusāpi pūti vāyanti,</span><br />
</p>
<p id="ja545c105p4">
<span class="pali m-text">evaṁ bālūpasevanā.</span><br />
</p>
<p id="ja545c106p1">
<span class="pali m-text">Tagarañca palāsena,</span><br />
</p>
<p id="ja545c106p2">
<span class="pali m-text">yo naro upanayhati;</span><br />
</p>
<p id="ja545c106p3">
<span class="pali m-text">Pattāpi surabhi vāyanti,</span><br />
</p>
<p id="ja545c106p4">
<span class="pali m-text">evaṁ dhīrūpasevanā.</span><br />
</p>
<p id="ja545c107p1">
<span class="pali m-text">Tasmā pattapuṭasseva,</span><br />
</p>
<p id="ja545c107p2">
<span class="pali m-text">ñatvā sampākamattano;</span><br />
</p>
<p id="ja545c107p3">
<span class="pali m-text">Asante nopaseveyya,</span><br />
</p>
<p id="ja545c107p4">
<span class="pali m-text">sante seveyya paṇḍito;</span><br />
</p>
<p id="ja545c107p5">
<span class="pali m-text">Asanto nirayaṁ nenti,</span><br />
</p>
<p id="ja545c107p6">
<span class="pali m-text">santo pāpenti suggatiṁ.</span><br />
</p>
<p id="ja545c108p1">
<span class="pali m-text">Ahampi jātiyo satta,</span><br />
</p>
<p id="ja545c108p2">
<span class="pali m-text">sare saṁsaritattano;</span><br />
</p>
<p id="ja545c108p3">
<span class="pali m-text">Anāgatāpi satteva,</span><br />
</p>
<p id="ja545c108p4">
<span class="pali m-text">yā gamissaṁ ito cutā.</span><br />
</p>
<p id="ja545c109p1">
<span class="pali m-text">Yā me sā sattamī jāti,</span><br />
</p>
<p id="ja545c109p2">
<span class="pali m-text">ahu pubbe janādhipa;</span><br />
</p>
<p id="ja545c109p3">
<span class="pali m-text">Kammāraputto magadhesu,</span><br />
</p>
<p id="ja545c109p4">
<span class="pali m-text">ahuṁ rājagahe pure.</span><br />
</p>
<p id="ja545c110p1">
<span class="pali m-text">Pāpaṁ sahāyamāgamma,</span><br />
</p>
<p id="ja545c110p2">
<span class="pali m-text">bahuṁ pāpaṁ kataṁ mayā;</span><br />
</p>
<p id="ja545c110p3">
<span class="pali m-text">Paradārassa heṭhento,</span><br />
</p>
<p id="ja545c110p4">
<span class="pali m-text">carimhā amarā viya.</span><br />
</p>
<p id="ja545c111p1">
<span class="pali m-text">Taṁ kammaṁ nihitaṁ aṭṭhā,</span><br />
</p>
<p id="ja545c111p2">
<span class="pali m-text">bhasmacchannova pāvako;</span><br />
</p>
<p id="ja545c111p3">
<span class="pali m-text">Atha aññehi kammehi,</span><br />
</p>
<p id="ja545c111p4">
<span class="pali m-text">ajāyiṁ vaṁsabhūmiyaṁ.</span><br />
</p>
<p id="ja545c112p1">
<span class="pali m-text">Kosambiyaṁ seṭṭhikule,</span><br />
</p>
<p id="ja545c112p2">
<span class="pali m-text">iddhe phīte mahaddhane;</span><br />
</p>
<p id="ja545c112p3">
<span class="pali m-text">Ekaputto mahārāja,</span><br />
</p>
<p id="ja545c112p4">
<span class="pali m-text">niccaṁ sakkatapūjito.</span><br />
</p>
<p id="ja545c113p1">
<span class="pali m-text">Tattha mittaṁ asevissaṁ,</span><br />
</p>
<p id="ja545c113p2">
<span class="pali m-text">sahāyaṁ sātave rataṁ;</span><br />
</p>
<p id="ja545c113p3">
<span class="pali m-text">Paṇḍitaṁ sutasampannaṁ,</span><br />
</p>
<p id="ja545c113p4">
<span class="pali m-text">so maṁ atthe nivesayi.</span><br />
</p>
<p id="ja545c114p1">
<span class="pali m-text">Cātuddasiṁ pañcadasiṁ,</span><br />
</p>
<p id="ja545c114p2">
<span class="pali m-text">bahuṁ rattiṁ upāvasiṁ;</span><br />
</p>
<p id="ja545c114p3">
<span class="pali m-text">Taṁ kammaṁ nihitaṁ aṭṭhā,</span><br />
</p>
<p id="ja545c114p4">
<span class="pali m-text">nidhīva udakantike.</span><br />
</p>
<p id="ja545c115p1">
<span class="pali m-text">Atha pāpāna kammānaṁ,</span><br />
</p>
<p id="ja545c115p2">
<span class="pali m-text">Yametaṁ magadhe kataṁ;</span><br />
</p>
<p id="ja545c115p3">
<span class="pali m-text">Phalaṁ pariyāga maṁ pacchā,</span><br />
</p>
<p id="ja545c115p4">
<span class="pali m-text">Bhutvā duṭṭhavisaṁ yathā.</span><br />
</p>
<p id="ja545c116p1">
<span class="pali m-text">Tato cutāhaṁ vedeha,</span><br />
</p>
<p id="ja545c116p2">
<span class="pali m-text">roruve niraye ciraṁ;</span><br />
</p>
<p id="ja545c116p3">
<span class="pali m-text">Sakammunā apaccissaṁ,</span><br />
</p>
<p id="ja545c116p4">
<span class="pali m-text">taṁ saraṁ na sukhaṁ labhe.</span><br />
</p>
<p id="ja545c117p1">
<span class="pali m-text">Bahuvassagaṇe tattha,</span><br />
</p>
<p id="ja545c117p2">
<span class="pali m-text">khepayitvā bahuṁ dukhaṁ;</span><br />
</p>
<p id="ja545c117p3">
<span class="pali m-text">Bhinnāgate ahuṁ rāja,</span><br />
</p>
<p id="ja545c117p4">
<span class="pali m-text">chagalo uddhatapphalo.</span><br />
</p>
<p id="ja545c118p1">
<span class="pali m-text">Sātaputtā mayā vūḷhā,</span><br />
</p>
<p id="ja545c118p2">
<span class="pali m-text">piṭṭhiyā ca rathena ca;</span><br />
</p>
<p id="ja545c118p3">
<span class="pali m-text">Tassa kammassa nissando,</span><br />
</p>
<p id="ja545c118p4">
<span class="pali m-text">paradāragamanassa me.</span><br />
</p>
<p id="ja545c119p1">
<span class="pali m-text">Tato cutāhaṁ vedeha,</span><br />
</p>
<p id="ja545c119p2">
<span class="pali m-text">kapi āsiṁ brahāvane;</span><br />
</p>
<p id="ja545c119p3">
<span class="pali m-text">Niluñcitaphaloyeva,</span><br />
</p>
<p id="ja545c119p4">
<span class="pali m-text">yūthapena pagabbhinā;</span><br />
</p>
<p id="ja545c119p5">
<span class="pali m-text">Tassa kammassa nissando,</span><br />
</p>
<p id="ja545c119p6">
<span class="pali m-text">paradāragamanassa me.</span><br />
</p>
<p id="ja545c120p1">
<span class="pali m-text">Tato cutāhaṁ vedeha,</span><br />
</p>
<p id="ja545c120p2">
<span class="pali m-text">dassanesu pasū ahuṁ;</span><br />
</p>
<p id="ja545c120p3">
<span class="pali m-text">Niluñcito javo bhadro,</span><br />
</p>
<p id="ja545c120p4">
<span class="pali m-text">yoggaṁ vūḷhaṁ ciraṁ mayā;</span><br />
</p>
<p id="ja545c120p5">
<span class="pali m-text">Tassa kammassa nissando,</span><br />
</p>
<p id="ja545c120p6">
<span class="pali m-text">paradāragamanassa me.</span><br />
</p>
<p id="ja545c121p1">
<span class="pali m-text">Tato cutāhaṁ vedeha,</span><br />
</p>
<p id="ja545c121p2">
<span class="pali m-text">vajjīsu kulamāgamā;</span><br />
</p>
<p id="ja545c121p3">
<span class="pali m-text">Nevitthī na pumā āsiṁ,</span><br />
</p>
<p id="ja545c121p4">
<span class="pali m-text">manussatte sudullabhe;</span><br />
</p>
<p id="ja545c121p5">
<span class="pali m-text">Tassa kammassa nissando,</span><br />
</p>
<p id="ja545c121p6">
<span class="pali m-text">paradāragamanassa me.</span><br />
</p>
<p id="ja545c122p1">
<span class="pali m-text">Tato cutāhaṁ vedeha,</span><br />
</p>
<p id="ja545c122p2">
<span class="pali m-text">ajāyiṁ nandane vane;</span><br />
</p>
<p id="ja545c122p3">
<span class="pali m-text">Bhavane tāvatiṁsāhaṁ,</span><br />
</p>
<p id="ja545c122p4">
<span class="pali m-text">accharā kāmavaṇṇinī.</span><br />
</p>
<p id="ja545c123p1">
<span class="pali m-text">Vicittavatthābharaṇā,</span><br />
</p>
<p id="ja545c123p2">
<span class="pali m-text">āmuttamaṇikuṇḍalā;</span><br />
</p>
<p id="ja545c123p3">
<span class="pali m-text">Kusalā naccagītassa,</span><br />
</p>
<p id="ja545c123p4">
<span class="pali m-text">sakkassa paricārikā.</span><br />
</p>
<p id="ja545c124p1">
<span class="pali m-text">Tattha ṭhitāhaṁ vedeha,</span><br />
</p>
<p id="ja545c124p2">
<span class="pali m-text">sarāmi jātiyo imā;</span><br />
</p>
<p id="ja545c124p3">
<span class="pali m-text">Anāgatāpi satteva,</span><br />
</p>
<p id="ja545c124p4">
<span class="pali m-text">yā gamissaṁ ito cutā.</span><br />
</p>
<p id="ja545c125p1">
<span class="pali m-text">Pariyāgataṁ taṁ kusalaṁ,</span><br />
</p>
<p id="ja545c125p2">
<span class="pali m-text">yaṁ me kosambiyaṁ kataṁ;</span><br />
</p>
<p id="ja545c125p3">
<span class="pali m-text">Deve ceva manusse ca,</span><br />
</p>
<p id="ja545c125p4">
<span class="pali m-text">sandhāvissaṁ ito cutā.</span><br />
</p>
<p id="ja545c126p1">
<span class="pali m-text">Satta jacco mahārāja,</span><br />
</p>
<p id="ja545c126p2">
<span class="pali m-text">niccaṁ sakkatapūjitā;</span><br />
</p>
<p id="ja545c126p3">
<span class="pali m-text">Thībhāvāpi na muccissaṁ,</span><br />
</p>
<p id="ja545c126p4">
<span class="pali m-text">chaṭṭhā nigatiyo imā.</span><br />
</p>
<p id="ja545c127p1">
<span class="pali m-text">Sattamī ca gati deva,</span><br />
</p>
<p id="ja545c127p2">
<span class="pali m-text">devaputto mahiddhiko;</span><br />
</p>
<p id="ja545c127p3">
<span class="pali m-text">Pumā devo bhavissāmi,</span><br />
</p>
<p id="ja545c127p4">
<span class="pali m-text">devakāyasmimuttamo.</span><br />
</p>
<p id="ja545c128p1">
<span class="pali m-text">Ajjāpi santānamayaṁ,</span><br />
</p>
<p id="ja545c128p2">
<span class="pali m-text">mālaṁ ganthenti nandane;</span><br />
</p>
<p id="ja545c128p3">
<span class="pali m-text">Devaputto javo nāma,</span><br />
</p>
<p id="ja545c128p4">
<span class="pali m-text">yo me mālaṁ paṭicchati.</span><br />
</p>
<p id="ja545c129p1">
<span class="pali m-text">Muhutto viya so dibyo,</span><br />
</p>
<p id="ja545c129p2">
<span class="pali m-text">idha vassāni soḷasa;</span><br />
</p>
<p id="ja545c129p3">
<span class="pali m-text">Rattindivo ca so dibyo,</span><br />
</p>
<p id="ja545c129p4">
<span class="pali m-text">mānusiṁ saradosataṁ.</span><br />
</p>
<p id="ja545c130p1">
<span class="pali m-text">Iti kammāni anventi,</span><br />
</p>
<p id="ja545c130p2">
<span class="pali m-text">asaṅkheyyāpi jātiyo;</span><br />
</p>
<p id="ja545c130p3">
<span class="pali m-text">Kalyāṇaṁ yadi vā pāpaṁ,</span><br />
</p>
<p id="ja545c130p4">
<span class="pali m-text">na hi kammaṁ vinassati.</span><br />
</p>
<p id="ja545c131p1">
<span class="pali m-text">Yo icche puriso hotuṁ,</span><br />
</p>
<p id="ja545c131p2">
<span class="pali m-text">jātiṁ jātiṁ punappunaṁ;</span><br />
</p>
<p id="ja545c131p3">
<span class="pali m-text">Paradāraṁ vivajjeyya,</span><br />
</p>
<p id="ja545c131p4">
<span class="pali m-text">dhotapādova kaddamaṁ.</span><br />
</p>
<p id="ja545c132p1">
<span class="pali m-text">Yā icche puriso hotuṁ,</span><br />
</p>
<p id="ja545c132p2">
<span class="pali m-text">jātiṁ jātiṁ punappunaṁ;</span><br />
</p>
<p id="ja545c132p3">
<span class="pali m-text">Sāmikaṁ apacāyeyya,</span><br />
</p>
<p id="ja545c132p4">
<span class="pali m-text">indaṁva paricārikā.</span><br />
</p>
<p id="ja545c133p1">
<span class="pali m-text">Yo icche dibyabhogañca,</span><br />
</p>
<p id="ja545c133p2">
<span class="pali m-text">dibbamāyuṁ yasaṁ sukhaṁ;</span><br />
</p>
<p id="ja545c133p3">
<span class="pali m-text">Pāpāni parivajjetvā,</span><br />
</p>
<p id="ja545c133p4">
<span class="pali m-text">tividhaṁ dhammamācare.</span><br />
</p>
<p id="ja545c134p1">
<span class="pali m-text">Kāyena vācā manasā,</span><br />
</p>
<p id="ja545c134p2">
<span class="pali m-text">appamatto vicakkhaṇo;</span><br />
</p>
<p id="ja545c134p3">
<span class="pali m-text">Attano hoti atthāya,</span><br />
</p>
<p id="ja545c134p4">
<span class="pali m-text">itthī vā yadi vā pumā.</span><br />
</p>
<p id="ja545c135p1">
<span class="pali m-text">Ye kecime mānujā jīvaloke,</span><br />
</p>
<p id="ja545c135p2">
<span class="pali m-text">Yasassino sabbasamantabhogā;</span><br />
</p>
<p id="ja545c135p3">
<span class="pali m-text">Asaṁsayaṁ tehi pure suciṇṇaṁ,</span><br />
</p>
<p id="ja545c135p4">
<span class="pali m-text">Kammassakāse puthu sabbasattā.</span><br />
</p>
<p id="ja545c136p1">
<span class="pali m-text">Iṅghānucintesi sayampi deva,</span><br />
</p>
<p id="ja545c136p2">
<span class="pali m-text">Kutonidānā te imā janinda;</span><br />
</p>
<p id="ja545c136p3">
<span class="pali m-text">Yā te imā accharāsannikāsā,</span><br />
</p>
<p id="ja545c136p4">
<span class="pali m-text">Alaṅkatā kañcanajālachannā”.</span><br />
</p>
<p id="ja545c137p1">
<span class="pali m-text">Iccevaṁ pitaraṁ kaññā,</span><br />
</p>
<p id="ja545c137p2">
<span class="pali m-text">rucā tosesi aṅgatiṁ;</span><br />
</p>
<p id="ja545c137p3">
<span class="pali m-text">Mūḷhassa maggamācikkhi,</span><br />
</p>
<p id="ja545c137p4">
<span class="pali m-text">dhammamakkhāsi subbatā.</span><br />
</p>
<p id="ja545c138p1">
<span class="pali m-text">Athāgamā brahmalokā,</span><br />
</p>
<p id="ja545c138p2">
<span class="pali m-text">nārado mānusiṁ pajaṁ;</span><br />
</p>
<p id="ja545c138p3">
<span class="pali m-text">Jambudīpaṁ avekkhanto,</span><br />
</p>
<p id="ja545c138p4">
<span class="pali m-text">addā rājānamaṅgatiṁ.</span><br />
</p>
<p id="ja545c139p1">
<span class="pali m-text">Tato patiṭṭhā pāsāde,</span><br />
</p>
<p id="ja545c139p2">
<span class="pali m-text">vedehassa puratthato;</span><br />
</p>
<p id="ja545c139p3">
<span class="pali m-text">Tañca disvānānuppattaṁ,</span><br />
</p>
<p id="ja545c139p4">
<span class="pali m-text">rucā isimavandatha.</span><br />
</p>
<p id="ja545c140p1">
<span class="pali m-text">Athāsanamhā oruyha,</span><br />
</p>
<p id="ja545c140p2">
<span class="pali m-text">rājā byathitamānaso;</span><br />
</p>
<p id="ja545c140p3">
<span class="pali m-text">Nāradaṁ paripucchanto,</span><br />
</p>
<p id="ja545c140p4">
<span class="pali m-text">idaṁ vacanamabravi.</span><br />
</p>
<p id="ja545c141p1">
<span class="pali m-text">“Kuto nu āgacchasi devavaṇṇi,</span><br />
</p>
<p id="ja545c141p2">
<span class="pali m-text">Obhāsayaṁ sabbadisā candimāva;</span><br />
</p>
<p id="ja545c141p3">
<span class="pali m-text">Akkhāhi me pucchito nāmagottaṁ,</span><br />
</p>
<p id="ja545c141p4">
<span class="pali m-text">Kathaṁ taṁ jānanti manussaloke”.</span><br />
</p>
<p id="ja545c142p1">
<span class="pali m-text">“Ahañhi devato idāni emi,</span><br />
</p>
<p id="ja545c142p2">
<span class="pali m-text">Obhāsayaṁ sabbadisā candimāva;</span><br />
</p>
<p id="ja545c142p3">
<span class="pali m-text">Akkhāmi te pucchito nāmagottaṁ,</span><br />
</p>
<p id="ja545c142p4">
<span class="pali m-text">Jānanti maṁ nārado kassapo ca”.</span><br />
</p>
<p id="ja545c143p1">
<span class="pali m-text">“Accherarūpaṁ tava yādisañca,</span><br />
</p>
<p id="ja545c143p2">
<span class="pali m-text">Vehāyasaṁ gacchasi tiṭṭhasī ca;</span><br />
</p>
<p id="ja545c143p3">
<span class="pali m-text">Pucchāmi taṁ nārada etamatthaṁ,</span><br />
</p>
<p id="ja545c143p4">
<span class="pali m-text">Atha kena vaṇṇena tavāyamiddhi”.</span><br />
</p>
<p id="ja545c144p1">
<span class="pali m-text">“Saccañca dhammo ca damo ca cāgo,</span><br />
</p>
<p id="ja545c144p2">
<span class="pali m-text">Guṇā mamete pakatā purāṇā;</span><br />
</p>
<p id="ja545c144p3">
<span class="pali m-text">Teheva dhammehi susevitehi,</span><br />
</p>
<p id="ja545c144p4">
<span class="pali m-text">Manojavo yena kāmaṁ gatosmi”.</span><br />
</p>
<p id="ja545c145p1">
<span class="pali m-text">“Accheramācikkhasi puññasiddhiṁ,</span><br />
</p>
<p id="ja545c145p2">
<span class="pali m-text">Sace hi etehi yathā vadesi;</span><br />
</p>
<p id="ja545c145p3">
<span class="pali m-text">Pucchāmi taṁ nārada etamatthaṁ,</span><br />
</p>
<p id="ja545c145p4">
<span class="pali m-text">Puṭṭho ca me sādhu viyākarohi”.</span><br />
</p>
<p id="ja545c146p1">
<span class="pali m-text">“Pucchassu maṁ rāja tavesa attho,</span><br />
</p>
<p id="ja545c146p2">
<span class="pali m-text">Yaṁ saṁsayaṁ kuruse bhūmipāla;</span><br />
</p>
<p id="ja545c146p3">
<span class="pali m-text">Ahaṁ taṁ nissaṁsayataṁ gamemi,</span><br />
</p>
<p id="ja545c146p4">
<span class="pali m-text">Nayehi ñāyehi ca hetubhī ca”.</span><br />
</p>
<p id="ja545c147p1">
<span class="pali m-text">“Pucchāmi taṁ nārada etamatthaṁ,</span><br />
</p>
<p id="ja545c147p2">
<span class="pali m-text">Puṭṭho ca me nārada mā musā bhaṇi;</span><br />
</p>
<p id="ja545c147p3">
<span class="pali m-text">Atthi nu devā pitaro nu atthi,</span><br />
</p>
<p id="ja545c147p4">
<span class="pali m-text">Loko paro atthi jano yamāhu”.</span><br />
</p>
<p id="ja545c148p1">
<span class="pali m-text">“Attheva devā pitaro ca atthi,</span><br />
</p>
<p id="ja545c148p2">
<span class="pali m-text">Loko paro atthi jano yamāhu;</span><br />
</p>
<p id="ja545c148p3">
<span class="pali m-text">Kāmesu giddhā ca narā pamūḷhā,</span><br />
</p>
<p id="ja545c148p4">
<span class="pali m-text">Lokaṁ paraṁ na vidū mohayuttā”.</span><br />
</p>
<p id="ja545c149p1">
<span class="pali m-text">“Atthīti ce nārada saddahāsi,</span><br />
</p>
<p id="ja545c149p2">
<span class="pali m-text">Nivesanaṁ paraloke matānaṁ;</span><br />
</p>
<p id="ja545c149p3">
<span class="pali m-text">Idheva me pañca satāni dehi,</span><br />
</p>
<p id="ja545c149p4">
<span class="pali m-text">Dassāmi te paraloke sahassaṁ”.</span><br />
</p>
<p id="ja545c150p1">
<span class="pali m-text">“Dajjemu kho pañca satāni bhoto,</span><br />
</p>
<p id="ja545c150p2">
<span class="pali m-text">Jaññāmu ce sīlavantaṁ vadaññuṁ;</span><br />
</p>
<p id="ja545c150p3">
<span class="pali m-text">Luddaṁ taṁ bhontaṁ niraye vasantaṁ,</span><br />
</p>
<p id="ja545c150p4">
<span class="pali m-text">Ko codaye paraloke sahassaṁ.</span><br />
</p>
<p id="ja545c151p1">
<span class="pali m-text">Idheva yo hoti adhammasīlo,</span><br />
</p>
<p id="ja545c151p2">
<span class="pali m-text">Pāpācāro alaso luddakammo;</span><br />
</p>
<p id="ja545c151p3">
<span class="pali m-text">Na paṇḍitā tasmiṁ iṇaṁ dadanti,</span><br />
</p>
<p id="ja545c151p4">
<span class="pali m-text">Na hi āgamo hoti tathāvidhamhā.</span><br />
</p>
<p id="ja545c152p1">
<span class="pali m-text">Dakkhañca posaṁ manujā viditvā,</span><br />
</p>
<p id="ja545c152p2">
<span class="pali m-text">Uṭṭhānakaṁ sīlavantaṁ vadaññuṁ;</span><br />
</p>
<p id="ja545c152p3">
<span class="pali m-text">Sayameva bhogehi nimantayanti,</span><br />
</p>
<p id="ja545c152p4">
<span class="pali m-text">Kammaṁ karitvā puna māharesi.</span><br />
</p>
<p id="ja545c153p1">
<span class="pali m-text">Ito cuto dakkhasi tattha rāja,</span><br />
</p>
<p id="ja545c153p2">
<span class="pali m-text">Kākolasaṅghehi vikassamānaṁ;</span><br />
</p>
<p id="ja545c153p3">
<span class="pali m-text">Taṁ khajjamānaṁ niraye vasantaṁ,</span><br />
</p>
<p id="ja545c153p4">
<span class="pali m-text">Kākehi gijjhehi ca senakehi;</span><br />
</p>
<p id="ja545c153p5">
<span class="pali m-text">Sañchinnagattaṁ ruhiraṁ savantaṁ,</span><br />
</p>
<p id="ja545c153p6">
<span class="pali m-text">Ko codaye paraloke sahassaṁ.</span><br />
</p>
<p id="ja545c154p1">
<span class="pali m-text">Andhaṁtamaṁ tattha na candasūriyā,</span><br />
</p>
<p id="ja545c154p2">
<span class="pali m-text">Nirayo sadā tumulo ghorarūpo;</span><br />
</p>
<p id="ja545c154p3">
<span class="pali m-text">Sā neva rattī na divā paññāyati,</span><br />
</p>
<p id="ja545c154p4">
<span class="pali m-text">Tathāvidhe ko vicare dhanatthiko.</span><br />
</p>
<p id="ja545c155p1">
<span class="pali m-text">Sabalo ca sāmo ca duve suvānā,</span><br />
</p>
<p id="ja545c155p2">
<span class="pali m-text">Pavaddhakāyā balino mahantā;</span><br />
</p>
<p id="ja545c155p3">
<span class="pali m-text">Khādanti dantehi ayomayehi,</span><br />
</p>
<p id="ja545c155p4">
<span class="pali m-text">Ito paṇunnaṁ paralokapattaṁ.</span><br />
</p>
<p id="ja545c156p1">
<span class="pali m-text">Taṁ khajjamānaṁ niraye vasantaṁ,</span><br />
</p>
<p id="ja545c156p2">
<span class="pali m-text">Luddehi vāḷehi aghammigehi ca;</span><br />
</p>
<p id="ja545c156p3">
<span class="pali m-text">Sañchinnagattaṁ ruhiraṁ savantaṁ,</span><br />
</p>
<p id="ja545c156p4">
<span class="pali m-text">Ko codaye paraloke sahassaṁ.</span><br />
</p>
<p id="ja545c157p1">
<span class="pali m-text">Usūhi sattīhi ca sunisitāhi,</span><br />
</p>
<p id="ja545c157p2">
<span class="pali m-text">Hananti vijjhanti ca paccamittā;</span><br />
</p>
<p id="ja545c157p3">
<span class="pali m-text">Kāḷūpakāḷā nirayamhi ghore,</span><br />
</p>
<p id="ja545c157p4">
<span class="pali m-text">Pubbe naraṁ dukkaṭakammakāriṁ.</span><br />
</p>
<p id="ja545c158p1">
<span class="pali m-text">Taṁ haññamānaṁ niraye vajantaṁ,</span><br />
</p>
<p id="ja545c158p2">
<span class="pali m-text">Kucchismiṁ passasmiṁ vipphālitūdaraṁ;</span><br />
</p>
<p id="ja545c158p3">
<span class="pali m-text">Sañchinnagattaṁ ruhiraṁ savantaṁ,</span><br />
</p>
<p id="ja545c158p4">
<span class="pali m-text">Ko codaye paraloke sahassaṁ.</span><br />
</p>
<p id="ja545c159p1">
<span class="pali m-text">Sattī usū tomarabhiṇḍivālā,</span><br />
</p>
<p id="ja545c159p2">
<span class="pali m-text">Vividhāvudhā vassanti tattha devā;</span><br />
</p>
<p id="ja545c159p3">
<span class="pali m-text">Patanti aṅgāramivaccimanto,</span><br />
</p>
<p id="ja545c159p4">
<span class="pali m-text">Silāsanī vassati luddakamme.</span><br />
</p>
<p id="ja545c160p1">
<span class="pali m-text">Uṇho ca vāto nirayamhi dussaho,</span><br />
</p>
<p id="ja545c160p2">
<span class="pali m-text">Na tamhi sukhaṁ labbhati ittarampi;</span><br />
</p>
<p id="ja545c160p3">
<span class="pali m-text">Taṁ taṁ vidhāvantamalenamāturaṁ,</span><br />
</p>
<p id="ja545c160p4">
<span class="pali m-text">Ko codaye paraloke sahassaṁ.</span><br />
</p>
<p id="ja545c161p1">
<span class="pali m-text">Sandhāvamānampi rathesu yuttaṁ,</span><br />
</p>
<p id="ja545c161p2">
<span class="pali m-text">Sajotibhūtaṁ pathaviṁ kamantaṁ;</span><br />
</p>
<p id="ja545c161p3">
<span class="pali m-text">Patodalaṭṭhīhi sucodayantaṁ,</span><br />
</p>
<p id="ja545c161p4">
<span class="pali m-text">Ko codaye paraloke sahassaṁ.</span><br />
</p>
<p id="ja545c162p1">
<span class="pali m-text">Tamāruhantaṁ khurasañcitaṁ giriṁ,</span><br />
</p>
<p id="ja545c162p2">
<span class="pali m-text">Vibhiṁsanaṁ pajjalitaṁ bhayānakaṁ;</span><br />
</p>
<p id="ja545c162p3">
<span class="pali m-text">Sañchinnagattaṁ ruhiraṁ savantaṁ,</span><br />
</p>
<p id="ja545c162p4">
<span class="pali m-text">Ko codaye paraloke sahassaṁ.</span><br />
</p>
<p id="ja545c163p1">
<span class="pali m-text">Tamāruhantaṁ pabbatasannikāsaṁ,</span><br />
</p>
<p id="ja545c163p2">
<span class="pali m-text">Aṅgārarāsiṁ jalitaṁ bhayānakaṁ;</span><br />
</p>
<p id="ja545c163p3">
<span class="pali m-text">Sudaḍḍhagattaṁ kapaṇaṁ rudantaṁ,</span><br />
</p>
<p id="ja545c163p4">
<span class="pali m-text">Ko codaye paraloke sahassaṁ.</span><br />
</p>
<p id="ja545c164p1">
<span class="pali m-text">Abbhakūṭasamā uccā,</span><br />
</p>
<p id="ja545c164p2">
<span class="pali m-text">kaṇṭakanicitā dumā;</span><br />
</p>
<p id="ja545c164p3">
<span class="pali m-text">Ayomayehi tikkhehi,</span><br />
</p>
<p id="ja545c164p4">
<span class="pali m-text">naralohitapāyibhi.</span><br />
</p>
<p id="ja545c165p1">
<span class="pali m-text">Tamāruhanti nāriyo,</span><br />
</p>
<p id="ja545c165p2">
<span class="pali m-text">narā ca paradāragū;</span><br />
</p>
<p id="ja545c165p3">
<span class="pali m-text">Coditā sattihatthehi,</span><br />
</p>
<p id="ja545c165p4">
<span class="pali m-text">yamaniddesakāribhi.</span><br />
</p>
<p id="ja545c166p1">
<span class="pali m-text">Tamāruhantaṁ nirayaṁ,</span><br />
</p>
<p id="ja545c166p2">
<span class="pali m-text">simbaliṁ ruhiramakkhitaṁ;</span><br />
</p>
<p id="ja545c166p3">
<span class="pali m-text">Vidaḍḍhakāyaṁ vitacaṁ,</span><br />
</p>
<p id="ja545c166p4">
<span class="pali m-text">āturaṁ gāḷhavedanaṁ.</span><br />
</p>
<p id="ja545c167p1">
<span class="pali m-text">Passasantaṁ muhuṁ uṇhaṁ,</span><br />
</p>
<p id="ja545c167p2">
<span class="pali m-text">pubbakammāparādhikaṁ;</span><br />
</p>
<p id="ja545c167p3">
<span class="pali m-text">Dumagge vitacaṁ gattaṁ,</span><br />
</p>
<p id="ja545c167p4">
<span class="pali m-text">ko taṁ yāceyya taṁ dhanaṁ.</span><br />
</p>
<p id="ja545c168p1">
<span class="pali m-text">Abbhakūṭasamā uccā,</span><br />
</p>
<p id="ja545c168p2">
<span class="pali m-text">asipattācitā dumā;</span><br />
</p>
<p id="ja545c168p3">
<span class="pali m-text">Ayomayehi tikkhehi,</span><br />
</p>
<p id="ja545c168p4">
<span class="pali m-text">naralohitapāyibhi.</span><br />
</p>
<p id="ja545c169p1">
<span class="pali m-text">Tamāruhantaṁ asipattapādapaṁ,</span><br />
</p>
<p id="ja545c169p2">
<span class="pali m-text">Asīhi tikkhehi ca chijjamānaṁ;</span><br />
</p>
<p id="ja545c169p3">
<span class="pali m-text">Sañchinnagattaṁ ruhiraṁ savantaṁ,</span><br />
</p>
<p id="ja545c169p4">
<span class="pali m-text">Ko codaye paraloke sahassaṁ.</span><br />
</p>
<p id="ja545c170p1">
<span class="pali m-text">Tato nikkhantamattaṁ taṁ,</span><br />
</p>
<p id="ja545c170p2">
<span class="pali m-text">asipattācitā dumā;</span><br />
</p>
<p id="ja545c170p3">
<span class="pali m-text">Sampatitaṁ vetaraṇiṁ,</span><br />
</p>
<p id="ja545c170p4">
<span class="pali m-text">ko taṁ yāceyya taṁ dhanaṁ.</span><br />
</p>
<p id="ja545c171p1">
<span class="pali m-text">Kharā kharodakā tattā,</span><br />
</p>
<p id="ja545c171p2">
<span class="pali m-text">duggā vetaraṇī nadī;</span><br />
</p>
<p id="ja545c171p3">
<span class="pali m-text">Ayopokkharasañchannā,</span><br />
</p>
<p id="ja545c171p4">
<span class="pali m-text">tikkhā pattehi sandati.</span><br />
</p>
<p id="ja545c172p1">
<span class="pali m-text">Tattha sañchinnagattaṁ taṁ,</span><br />
</p>
<p id="ja545c172p2">
<span class="pali m-text">vuyhantaṁ ruhiramakkhitaṁ;</span><br />
</p>
<p id="ja545c172p3">
<span class="pali m-text">Vetaraññe anālambe,</span><br />
</p>
<p id="ja545c172p4">
<span class="pali m-text">ko taṁ yāceyya taṁ dhanaṁ”.</span><br />
</p>
<p id="ja545c173p1">
<span class="pali m-text">“Vedhāmi rukkho viya chijjamāno,</span><br />
</p>
<p id="ja545c173p2">
<span class="pali m-text">Disaṁ na jānāmi pamūḷhasañño;</span><br />
</p>
<p id="ja545c173p3">
<span class="pali m-text">Bhayānutappāmi mahā ca me bhayā,</span><br />
</p>
<p id="ja545c173p4">
<span class="pali m-text">Sutvāna kathā tava bhāsitā ise.</span><br />
</p>
<p id="ja545c174p1">
<span class="pali m-text">Āditte vārimajjhaṁva,</span><br />
</p>
<p id="ja545c174p2">
<span class="pali m-text">dīpaṁvoghe mahaṇṇave;</span><br />
</p>
<p id="ja545c174p3">
<span class="pali m-text">Andhakāreva pajjoto,</span><br />
</p>
<p id="ja545c174p4">
<span class="pali m-text">tvaṁ nosi saraṇaṁ ise.</span><br />
</p>
<p id="ja545c175p1">
<span class="pali m-text">Atthañca dhammaṁ anusāsa maṁ ise,</span><br />
</p>
<p id="ja545c175p2">
<span class="pali m-text">Atītamaddhā aparādhitaṁ mayā;</span><br />
</p>
<p id="ja545c175p3">
<span class="pali m-text">Ācikkha me nārada suddhimaggaṁ,</span><br />
</p>
<p id="ja545c175p4">
<span class="pali m-text">Yathā ahaṁ no nirayaṁ pateyyaṁ”.</span><br />
</p>
<p id="ja545c176p1">
<span class="pali m-text">“Yathā ahū dhataraṭṭho,</span><br />
</p>
<p id="ja545c176p2">
<span class="pali m-text">Vessāmitto aṭṭhako yāmataggi;</span><br />
</p>
<p id="ja545c176p3">
<span class="pali m-text">Usindaro cāpi sivī ca rājā,</span><br />
</p>
<p id="ja545c176p4">
<span class="pali m-text">Paricārakā samaṇabrāhmaṇānaṁ.</span><br />
</p>
<p id="ja545c177p1">
<span class="pali m-text">Ete caññe ca rājāno,</span><br />
</p>
<p id="ja545c177p2">
<span class="pali m-text">ye saggavisayaṁ gatā;</span><br />
</p>
<p id="ja545c177p3">
<span class="pali m-text">Adhammaṁ parivajjetvā,</span><br />
</p>
<p id="ja545c177p4">
<span class="pali m-text">dhammaṁ cara mahīpati.</span><br />
</p>
<p id="ja545c178p1">
<span class="pali m-text">Annahatthā ca te byamhe,</span><br />
</p>
<p id="ja545c178p2">
<span class="pali m-text">ghosayantu pure tava;</span><br />
</p>
<p id="ja545c178p3">
<span class="pali m-text">Ko chāto ko ca tasito,</span><br />
</p>
<p id="ja545c178p4">
<span class="pali m-text">ko mālaṁ ko vilepanaṁ;</span><br />
</p>
<p id="ja545c178p5">
<span class="pali m-text">Nānārattānaṁ vatthānaṁ,</span><br />
</p>
<p id="ja545c178p6">
<span class="pali m-text">ko naggo paridahissati.</span><br />
</p>
<p id="ja545c179p1">
<span class="pali m-text">Ko panthe chattamāneti,</span><br />
</p>
<p id="ja545c179p2">
<span class="pali m-text">pādukā ca mudū subhā;</span><br />
</p>
<p id="ja545c179p3">
<span class="pali m-text">Iti sāyañca pāto ca,</span><br />
</p>
<p id="ja545c179p4">
<span class="pali m-text">ghosayantu pure tava.</span><br />
</p>
<p id="ja545c180p1">
<span class="pali m-text">Jiṇṇaṁ posaṁ gavāssañca,</span><br />
</p>
<p id="ja545c180p2">
<span class="pali m-text">māssu yuñja yathā pure;</span><br />
</p>
<p id="ja545c180p3">
<span class="pali m-text">Parihārañca dajjāsi,</span><br />
</p>
<p id="ja545c180p4">
<span class="pali m-text">adhikārakato balī.</span><br />
</p>
<p id="ja545c181p1">
<span class="pali m-text">Kāyo te rathasaññāto,</span><br />
</p>
<p id="ja545c181p2">
<span class="pali m-text">manosārathiko lahu;</span><br />
</p>
<p id="ja545c181p3">
<span class="pali m-text">Avihiṁsāsāritakkho,</span><br />
</p>
<p id="ja545c181p4">
<span class="pali m-text">saṁvibhāgapaṭicchado.</span><br />
</p>
<p id="ja545c182p1">
<span class="pali m-text">Pādasaññamanemiyo,</span><br />
</p>
<p id="ja545c182p2">
<span class="pali m-text">hatthasaññamapakkharo;</span><br />
</p>
<p id="ja545c182p3">
<span class="pali m-text">Kucchisaññamanabbhanto,</span><br />
</p>
<p id="ja545c182p4">
<span class="pali m-text">vācāsaññamakūjano.</span><br />
</p>
<p id="ja545c183p1">
<span class="pali m-text">Saccavākyasamattaṅgo,</span><br />
</p>
<p id="ja545c183p2">
<span class="pali m-text">apesuññasusaññato;</span><br />
</p>
<p id="ja545c183p3">
<span class="pali m-text">Girāsakhilanelaṅgo,</span><br />
</p>
<p id="ja545c183p4">
<span class="pali m-text">mitabhāṇisilesito.</span><br />
</p>
<p id="ja545c184p1">
<span class="pali m-text">Saddhālobhasusaṅkhāro,</span><br />
</p>
<p id="ja545c184p2">
<span class="pali m-text">nivātañjalikubbaro;</span><br />
</p>
<p id="ja545c184p3">
<span class="pali m-text">Athaddhatānatīsāko,</span><br />
</p>
<p id="ja545c184p4">
<span class="pali m-text">sīlasaṁvaranandhano.</span><br />
</p>
<p id="ja545c185p1">
<span class="pali m-text">Akkodhanamanugghātī,</span><br />
</p>
<p id="ja545c185p2">
<span class="pali m-text">dhammapaṇḍarachattako;</span><br />
</p>
<p id="ja545c185p3">
<span class="pali m-text">Bāhusaccamapālambo,</span><br />
</p>
<p id="ja545c185p4">
<span class="pali m-text">ṭhitacittamupādhiyo.</span><br />
</p>
<p id="ja545c186p1">
<span class="pali m-text">Kālaññutācittasāro,</span><br />
</p>
<p id="ja545c186p2">
<span class="pali m-text">vesārajjatidaṇḍako;</span><br />
</p>
<p id="ja545c186p3">
<span class="pali m-text">Nivātavuttiyottako,</span><br />
</p>
<p id="ja545c186p4">
<span class="pali m-text">anatimānayugo lahu.</span><br />
</p>
<p id="ja545c187p1">
<span class="pali m-text">Alīnacittasanthāro,</span><br />
</p>
<p id="ja545c187p2">
<span class="pali m-text">vuddhisevī rajohato;</span><br />
</p>
<p id="ja545c187p3">
<span class="pali m-text">Sati patodo dhīrassa,</span><br />
</p>
<p id="ja545c187p4">
<span class="pali m-text">dhiti yogo ca rasmiyo.</span><br />
</p>
<p id="ja545c188p1">
<span class="pali m-text">Mano dantaṁ pathaṁ neti,</span><br />
</p>
<p id="ja545c188p2">
<span class="pali m-text">samadantehi vāhibhi;</span><br />
</p>
<p id="ja545c188p3">
<span class="pali m-text">Icchā lobho ca kummaggo,</span><br />
</p>
<p id="ja545c188p4">
<span class="pali m-text">ujumaggo ca saṁyamo.</span><br />
</p>
<p id="ja545c189p1">
<span class="pali m-text">Rūpe sadde rase gandhe,</span><br />
</p>
<p id="ja545c189p2">
<span class="pali m-text">vāhanassa padhāvato;</span><br />
</p>
<p id="ja545c189p3">
<span class="pali m-text">Paññā ākoṭanī rāja,</span><br />
</p>
<p id="ja545c189p4">
<span class="pali m-text">tattha attāva sārathi.</span><br />
</p>
<p id="ja545c190p1">
<span class="pali m-text">Sace etena yānena,</span><br />
</p>
<p id="ja545c190p2">
<span class="pali m-text">samacariyā daḷhā dhiti;</span><br />
</p>
<p id="ja545c190p3">
<span class="pali m-text">Sabbakāmaduho rāja,</span><br />
</p>
<p id="ja545c190p4">
<span class="pali m-text">na jātu nirayaṁ vaje”.</span><br />
</p>
<p id="ja545c191p1">
<span class="pali m-text">“Alāto devadattosi,</span><br />
</p>
<p id="ja545c191p2">
<span class="pali m-text">sunāmo āsi bhaddaji;</span><br />
</p>
<p id="ja545c191p3">
<span class="pali m-text">Vijayo sāriputtosi,</span><br />
</p>
<p id="ja545c191p4">
<span class="pali m-text">moggallānosi bījako.</span><br />
</p>
<p id="ja545c192p1">
<span class="pali m-text">Sunakkhatto licchaviputto,</span><br />
</p>
<p id="ja545c192p2">
<span class="pali m-text">guṇo āsi acelako;</span><br />
</p>
<p id="ja545c192p3">
<span class="pali m-text">Ānando sā rucā āsi,</span><br />
</p>
<p id="ja545c192p4">
<span class="pali m-text">yā rājānaṁ pasādayi.</span><br />
</p>
<p id="ja545c193p1">
<span class="pali m-text">Uruvelakassapo rājā,</span><br />
</p>
<p id="ja545c193p2">
<span class="pali m-text">pāpadiṭṭhi tadā ahu;</span><br />
</p>
<p id="ja545c193p3">
<span class="pali m-text">Mahābrahmā bodhisatto,</span><br />
</p>
<p id="ja545c193p4">
<span class="pali m-text">evaṁ dhāretha jātakan”ti.</span><br />
</p>
<p id="ja545c194p1">
<span class="pali m-text">Mahānāradakassapajātakaṁ aṭṭhamaṁ.</span><br />
</p>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
      </div>
      <div class="m-clearfix-t"></div>
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
        <h3><a href="https://www.theravadan.org/pages/about">About</a></h3>
        <ul>
        </ul>
      </div>
    </div>
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>