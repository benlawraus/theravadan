<!DOCTYPE html>
<html lang="en" prefix="og: http://ogp.me/ns#">
<head>
  <meta charset="UTF-8" />
  <title>ms &raquo; sutta &raquo; kn &raquo; mnd &raquo; Mahāniddesa | Theravadan</title>
  <link rel="stylesheet" href="https://theravadan.org/static/JetBrains-Mono.css" />
  <link rel="stylesheet" href="https://theravadan.org/static/m-dark-mod.css" />
  <link rel="icon" href="https://theravadan.org/images/favicon.jpeg" type="image/jpeg" />
  <link rel="canonical" href="https://theravadan.org/pages/mndy00ez.html" />
  <meta name="viewport" content="width=device-width, initial-scale=1.0" />
  <meta property="og:site_name" content="Theravadan" />
  <meta property="og:title" content="Mahāniddesa" />
  <meta name="twitter:title" content="Mahāniddesa" />
  <meta property="og:url" content="https://theravadan.org/pages/mndy00ez.html" />
  <meta property="og:description" content="Aṭṭhakavagga 12. Cūḷabyūhasuttaniddesa Atha cūḷabyūhasuttaniddesaṁ vakkhati— **Sakaṁ sakaṁ diṭṭhiparibbasānā,** **Viggayha nānā kusalā vadanti;** **Yo evaṁ jānāti sa vedi dhammaṁ,** **Idaṁ paṭikkosamakevalī so.** **Sakaṁ sakaṁ diṭṭhiparibbasānā**ti. Santeke samaṇabrāhmaṇā diṭṭhigatikā; te dvāsaṭṭhiyā diṭṭhigatānaṁ aññataraññataraṁ diṭṭhigataṁ gahetvā uggahetvā gaṇhitvā …" />
  <meta name="twitter:description" content="Aṭṭhakavagga 12. Cūḷabyūhasuttaniddesa Atha cūḷabyūhasuttaniddesaṁ vakkhati— **Sakaṁ sakaṁ diṭṭhiparibbasānā,** **Viggayha nānā kusalā vadanti;** **Yo evaṁ jānāti sa vedi dhammaṁ,** **Idaṁ paṭikkosamakevalī so.** **Sakaṁ sakaṁ diṭṭhiparibbasānā**ti. Santeke samaṇabrāhmaṇā diṭṭhigatikā; te dvāsaṭṭhiyā diṭṭhigatānaṁ aññataraññataraṁ diṭṭhigataṁ gahetvā uggahetvā gaṇhitvā …" />
  <meta name="twitter:card" content="summary" />
  <meta property="og:type" content="page" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://theravadan.org/pages/ms-index.html">ms</a> &raquo;
            <a href="https://theravadan.org/pages/ms-sutta-index.html">sutta</a> &raquo;
            <a href="https://theravadan.org/pages/ms-sutta-kn-index.html">kn</a> &raquo;
            <a href="https://theravadan.org/pages/ms-sutta-kn-mnd-index.html">mnd</a> &raquo;
          </span>
          Mahāniddesa
        </h1>
<!-- content -->
<section id="atthakavagga">
<h2><a href="#atthakavagga">Aṭṭhakavagga</a></h2>
<section id="culabyuhasuttaniddesa">
<h3><a href="#culabyuhasuttaniddesa">12. Cūḷabyūhasuttaniddesa</a></h3>
<p id="mnd12c1p1">
<span class="m-text m-primary">Atha cūḷabyūhasuttaniddesaṁ vakkhati—</span><br />
</p>
<p id="mnd12c2p1">
<span class="m-text m-primary">**Sakaṁ sakaṁ diṭṭhiparibbasānā,**</span><br />
</p>
<p id="mnd12c2p2">
<span class="m-text m-primary">**Viggayha nānā kusalā vadanti;**</span><br />
</p>
<p id="mnd12c2p3">
<span class="m-text m-primary">**Yo evaṁ jānāti sa vedi dhammaṁ,**</span><br />
</p>
<p id="mnd12c2p4">
<span class="m-text m-primary">**Idaṁ paṭikkosamakevalī so.**</span><br />
</p>
<p id="mnd12c3p1">
<span class="m-text m-primary">**Sakaṁ sakaṁ diṭṭhiparibbasānā**ti.</span><br />
</p>
<p id="mnd12c3p2">
<span class="m-text m-primary">Santeke samaṇabrāhmaṇā diṭṭhigatikā;</span><br />
</p>
<p id="mnd12c3p3">
<span class="m-text m-primary">te dvāsaṭṭhiyā diṭṭhigatānaṁ aññataraññataraṁ diṭṭhigataṁ gahetvā uggahetvā gaṇhitvā parāmasitvā abhinivisitvā sakāya sakāya diṭṭhiyā vasanti saṁvasanti āvasanti parivasanti.</span><br />
</p>
<p id="mnd12c3p4">
<span class="m-text m-primary">Yathā agārikā gharesu vasanti, sāpattikā vā āpattīsu vasanti, sakilesā vā kilesesu vasanti;</span><br />
</p>
<p id="mnd12c3p5">
<span class="m-text m-primary">evamevaṁ santeke samaṇabrāhmaṇā diṭṭhigatikā, te dvāsaṭṭhiyā diṭṭhigatānaṁ aññataraññataraṁ diṭṭhigataṁ gahetvā uggahetvā gaṇhitvā parāmasitvā abhinivisitvā sakāya sakāya diṭṭhiyā vasanti saṁvasanti āvasanti parivasantīti—</span><br />
</p>
<p id="mnd12c3p6">
<span class="m-text m-primary">sakaṁ sakaṁ diṭṭhiparibbasānā.</span><br />
</p>
<p id="mnd12c4p1">
<span class="m-text m-primary">**Viggayha nānā kusalā vadantī**ti.</span><br />
</p>
<p id="mnd12c4p2">
<span class="m-text m-primary">**Viggayhā**ti gahetvā uggahetvā gaṇhitvā parāmasitvā abhinivisitvā nānā vadanti vividhaṁ vadanti aññoññaṁ vadanti puthu vadanti, na ekaṁ vadanti kathenti bhaṇanti dīpayanti voharanti.</span><br />
</p>
<p id="mnd12c4p3">
<span class="m-text m-primary">**Kusalā**ti kusalavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—</span><br />
</p>
<p id="mnd12c4p4">
<span class="m-text m-primary">viggayha nānā kusalā vadanti.</span><br />
</p>
<p id="mnd12c5p1">
<span class="m-text m-primary">**Yo evaṁ jānāti sa vedi dhamman**ti.</span><br />
</p>
<p id="mnd12c5p2">
<span class="m-text m-primary">Yo imaṁ dhammaṁ diṭṭhiṁ paṭipadaṁ maggaṁ jānāti so dhammaṁ vedi aññāsi apassi paṭivijjhīti—</span><br />
</p>
<p id="mnd12c5p3">
<span class="m-text m-primary">yo evaṁ jānāti sa vedi dhammaṁ.</span><br />
</p>
<p id="mnd12c6p1">
<span class="m-text m-primary">**Idaṁ paṭikkosamakevalī so**ti.</span><br />
</p>
<p id="mnd12c6p2">
<span class="m-text m-primary">Yo imaṁ dhammaṁ diṭṭhiṁ paṭipadaṁ maggaṁ paṭikkosati, akevalī so asamatto so aparipuṇṇo so hīno nihīno omako lāmako chatukko parittoti—</span><br />
</p>
<p id="mnd12c6p3">
<span class="m-text m-primary">idaṁ paṭikkosamakevalī so.</span><br />
</p>
<p id="mnd12c7p1">
<span class="m-text m-primary">Tenāha so nimmito—</span><br />
</p>
<p id="mnd12c8p1">
<span class="m-text m-primary">“Sakaṁ sakaṁ diṭṭhiparibbasānā,</span><br />
</p>
<p id="mnd12c8p2">
<span class="m-text m-primary">Viggayha nānā kusalā vadanti;</span><br />
</p>
<p id="mnd12c8p3">
<span class="m-text m-primary">Yo evaṁ jānāti sa vedi dhammaṁ,</span><br />
</p>
<p id="mnd12c8p4">
<span class="m-text m-primary">Idaṁ paṭikkosamakevalī so”ti.</span><br />
</p>
<p id="mnd12c9p1">
<span class="m-text m-primary">**Evampi viggayha vivādayanti,**</span><br />
</p>
<p id="mnd12c9p2">
<span class="m-text m-primary">**Bālo paro akkusaloti cāhu;**</span><br />
</p>
<p id="mnd12c9p3">
<span class="m-text m-primary">**Sacco nu vādo katamo imesaṁ,**</span><br />
</p>
<p id="mnd12c9p4">
<span class="m-text m-primary">**Sabbeva hīme kusalāvadānā.**</span><br />
</p>
<p id="mnd12c10p1">
<span class="m-text m-primary">**Evampi viggayha vivādayantī**ti.</span><br />
</p>
<p id="mnd12c10p2">
<span class="m-text m-primary">Evaṁ gahetvā uggahetvā gaṇhitvā parāmasitvā abhinivisitvā vivādayanti, kalahaṁ karonti, bhaṇḍanaṁ karonti, viggahaṁ karonti, vivādaṁ karonti, medhagaṁ karonti—</span><br />
</p>
<p id="mnd12c10p3">
<span class="m-text m-primary">“na tvaṁ imaṁ dhammavinayaṁ ājānāsi …pe…</span><br />
</p>
<p id="mnd12c10p4">
<span class="m-text m-primary">nibbeṭhehi vā sace pahosī”ti—</span><br />
</p>
<p id="mnd12c10p5">
<span class="m-text m-primary">evampi viggayha vivādayanti.</span><br />
</p>
<p id="mnd12c11p1">
<span class="m-text m-primary">**Bālo paro akkusaloti cāhū**ti.</span><br />
</p>
<p id="mnd12c11p2">
<span class="m-text m-primary">Paro bālo hīno nihīno omako lāmako chatukko paritto akusalo avidvā avijjāgato aññāṇī avibhāvī duppaññoti, evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span><br />
</p>
<p id="mnd12c11p3">
<span class="m-text m-primary">bālo paro akkusaloti cāhu.</span><br />
</p>
<p id="mnd12c12p1">
<span class="m-text m-primary">**Sacco nu vādo katamo imesan**ti.</span><br />
</p>
<p id="mnd12c12p2">
<span class="m-text m-primary">Imesaṁ samaṇabrāhmaṇānaṁ vādo katamo sacco taccho tatho bhūto yāthāvo aviparītoti—</span><br />
</p>
<p id="mnd12c12p3">
<span class="m-text m-primary">sacco nu vādo katamo imesaṁ.</span><br />
</p>
<p id="mnd12c13p1">
<span class="m-text m-primary">**Sabbeva hīme kusalāvadānā**ti.</span><br />
</p>
<p id="mnd12c13p2">
<span class="m-text m-primary">Sabbevime samaṇabrāhmaṇā kusalavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—</span><br />
</p>
<p id="mnd12c13p3">
<span class="m-text m-primary">sabbeva hīme kusalāvadānā.</span><br />
</p>
<p id="mnd12c14p1">
<span class="m-text m-primary">Tenāha so nimmito—</span><br />
</p>
<p id="mnd12c15p1">
<span class="m-text m-primary">“Evampi viggayha vivādayanti,</span><br />
</p>
<p id="mnd12c15p2">
<span class="m-text m-primary">Bālo paro akkusaloti cāhu;</span><br />
</p>
<p id="mnd12c15p3">
<span class="m-text m-primary">Sacco nu vādo katamo imesaṁ,</span><br />
</p>
<p id="mnd12c15p4">
<span class="m-text m-primary">Sabbeva hīme kusalāvadānā”ti.</span><br />
</p>
<p id="mnd12c16p1">
<span class="m-text m-primary">**Parassa ce dhammamanānujānaṁ,**</span><br />
</p>
<p id="mnd12c16p2">
<span class="m-text m-primary">**Bālomako hoti nihīnapañño;**</span><br />
</p>
<p id="mnd12c16p3">
<span class="m-text m-primary">**Sabbeva bālā sunihīnapaññā,**</span><br />
</p>
<p id="mnd12c16p4">
<span class="m-text m-primary">**Sabbevime diṭṭhiparibbasānā.**</span><br />
</p>
<p id="mnd12c17p1">
<span class="m-text m-primary">**Parassa ce dhammamanānujānan**ti.</span><br />
</p>
<p id="mnd12c17p2">
<span class="m-text m-primary">Parassa dhammaṁ diṭṭhiṁ paṭipadaṁ maggaṁ anānujānanto anānupassanto anānumananto anānumaññanto anānumodantoti—</span><br />
</p>
<p id="mnd12c17p3">
<span class="m-text m-primary">parassa ce dhammamanānujānaṁ.</span><br />
</p>
<p id="mnd12c18p1">
<span class="m-text m-primary">**Bālomako hoti nihīnapañño**ti.</span><br />
</p>
<p id="mnd12c18p2">
<span class="m-text m-primary">Paro bālo hoti hīno nihīno omako lāmako chatukko paritto, hīnapañño nihīnapañño omakapañño lāmakapañño chatukkapañño parittapaññoti—</span><br />
</p>
<p id="mnd12c18p3">
<span class="m-text m-primary">bālomako hoti nihīnapañño.</span><br />
</p>
<p id="mnd12c19p1">
<span class="m-text m-primary">**Sabbeva bālā sunihīnapaññā**ti.</span><br />
</p>
<p id="mnd12c19p2">
<span class="m-text m-primary">Sabbevime samaṇabrāhmaṇā bālā hīnā nihīnā omakā lāmakā chatukkā parittā, sabbeva hīnapaññā nihīnapaññā omakapaññā lāmakapaññā chatukkapaññā parittapaññāti—</span><br />
</p>
<p id="mnd12c19p3">
<span class="m-text m-primary">sabbeva bālā sunihīnapaññā.</span><br />
</p>
<p id="mnd12c20p1">
<span class="m-text m-primary">**Sabbevime diṭṭhiparibbasānā**ti.</span><br />
</p>
<p id="mnd12c20p2">
<span class="m-text m-primary">Sabbevime samaṇabrāhmaṇā diṭṭhigatikā;</span><br />
</p>
<p id="mnd12c20p3">
<span class="m-text m-primary">te dvāsaṭṭhiyā diṭṭhigatānaṁ aññataraññataraṁ diṭṭhigataṁ gahetvā uggahetvā gaṇhitvā parāmasitvā abhinivisitvā sakāya sakāya diṭṭhiyā vasanti saṁvasanti āvasanti parivasanti.</span><br />
</p>
<p id="mnd12c20p4">
<span class="m-text m-primary">Yathā agārikā vā gharesu vasanti, sāpattikā vā āpattīsu vasanti, sakilesā vā kilesesu vasanti;</span><br />
</p>
<p id="mnd12c20p5">
<span class="m-text m-primary">evamevaṁ sabbevime samaṇabrāhmaṇā diṭṭhigatikā …pe…</span><br />
</p>
<p id="mnd12c20p6">
<span class="m-text m-primary">parivasantīti—</span><br />
</p>
<p id="mnd12c20p7">
<span class="m-text m-primary">sabbevime diṭṭhiparibbasānā.</span><br />
</p>
<p id="mnd12c21p1">
<span class="m-text m-primary">Tenāha bhagavā—</span><br />
</p>
<p id="mnd12c22p1">
<span class="m-text m-primary">“Parassa ce dhammamanānujānaṁ,</span><br />
</p>
<p id="mnd12c22p2">
<span class="m-text m-primary">Bālomako hoti nihīnapañño;</span><br />
</p>
<p id="mnd12c22p3">
<span class="m-text m-primary">Sabbeva bālā sunihīnapaññā,</span><br />
</p>
<p id="mnd12c22p4">
<span class="m-text m-primary">Sabbevime diṭṭhiparibbasānā”ti.</span><br />
</p>
<p id="mnd12c23p1">
<span class="m-text m-primary">**Sandiṭṭhiyā ceva navīvadātā,**</span><br />
</p>
<p id="mnd12c23p2">
<span class="m-text m-primary">**Saṁsuddhapaññā kusalā mutīmā;**</span><br />
</p>
<p id="mnd12c23p3">
<span class="m-text m-primary">**Na tesaṁ koci parihīnapañño,**</span><br />
</p>
<p id="mnd12c23p4">
<span class="m-text m-primary">**Diṭṭhī hi tesampi tathā samattā.**</span><br />
</p>
<p id="mnd12c24p1">
<span class="m-text m-primary">**Sandiṭṭhiyā ceva navīvadātā**ti.</span><br />
</p>
<p id="mnd12c24p2">
<span class="m-text m-primary">Sakāya diṭṭhiyā sakāya khantiyā sakāya ruciyā sakāya laddhiyā anavīvadātā avodātā apariyodātā saṅkiliṭṭhā saṅkilesikāti—</span><br />
</p>
<p id="mnd12c24p3">
<span class="m-text m-primary">sandiṭṭhiyā ceva navīvadātā.</span><br />
</p>
<p id="mnd12c25p1">
<span class="m-text m-primary">**Saṁsuddhapaññā kusalā mutīmā**ti.</span><br />
</p>
<p id="mnd12c25p2">
<span class="m-text m-primary">Suddhapaññā visuddhapaññā parisuddhapaññā vodātapaññā pariyodātapaññā.</span><br />
</p>
<p id="mnd12c25p3">
<span class="m-text m-primary">Atha vā suddhadassanā visuddhadassanā parisuddhadassanā vodātadassanā pariyodātadassanāti—</span><br />
</p>
<p id="mnd12c25p4">
<span class="m-text m-primary">saṁsuddhapaññā.</span><br />
</p>
<p id="mnd12c25p5">
<span class="m-text m-primary">**Kusalā**ti kusalā paṇḍitā paññavanto iddhimanto ñāṇino vibhāvino medhāvinoti—</span><br />
</p>
<p id="mnd12c25p6">
<span class="m-text m-primary">saṁsuddhapaññā kusalā.</span><br />
</p>
<p id="mnd12c25p7">
<span class="m-text m-primary">**Mutīmā**ti mutimā paṇḍitā paññavanto iddhimanto ñāṇino vibhāvino medhāvinoti—</span><br />
</p>
<p id="mnd12c25p8">
<span class="m-text m-primary">saṁsuddhapaññā kusalā mutīmā.</span><br />
</p>
<p id="mnd12c26p1">
<span class="m-text m-primary">**Tesaṁ na koci parihīnapañño**ti.</span><br />
</p>
<p id="mnd12c26p2">
<span class="m-text m-primary">Tesaṁ samaṇabrāhmaṇānaṁ na koci hīnapañño nihīnapañño omakapañño lāmakapañño chatukkapañño parittapañño atthi.</span><br />
</p>
<p id="mnd12c26p3">
<span class="m-text m-primary">Sabbeva seṭṭhapaññā visiṭṭhapaññā pāmokkhapaññā uttamapaññā pavarapaññāti—</span><br />
</p>
<p id="mnd12c26p4">
<span class="m-text m-primary">tesaṁ na koci parihīnapañño.</span><br />
</p>
<p id="mnd12c27p1">
<span class="m-text m-primary">**Diṭṭhī hi tesampi tathā samattā**ti.</span><br />
</p>
<p id="mnd12c27p2">
<span class="m-text m-primary">Tesaṁ samaṇabrāhmaṇānaṁ diṭṭhi tathā samattā samādinnā gahitā parāmaṭṭhā abhiniviṭṭhā ajjhositā adhimuttāti—</span><br />
</p>
<p id="mnd12c27p3">
<span class="m-text m-primary">diṭṭhī hi tesampi tathā samattā.</span><br />
</p>
<p id="mnd12c28p1">
<span class="m-text m-primary">Tenāha bhagavā—</span><br />
</p>
<p id="mnd12c29p1">
<span class="m-text m-primary">“Sandiṭṭhiyā ceva navīvadātā,</span><br />
</p>
<p id="mnd12c29p2">
<span class="m-text m-primary">Saṁsuddhapaññā kusalā mutīmā;</span><br />
</p>
<p id="mnd12c29p3">
<span class="m-text m-primary">Tesaṁ na koci parihīnapañño,</span><br />
</p>
<p id="mnd12c29p4">
<span class="m-text m-primary">Diṭṭhī hi tesampi tathā samattā”ti.</span><br />
</p>
<p id="mnd12c30p1">
<span class="m-text m-primary">**Na vāhametaṁ tathiyanti brūmi,**</span><br />
</p>
<p id="mnd12c30p2">
<span class="m-text m-primary">**Yamāhu bālā mithu aññamaññaṁ;**</span><br />
</p>
<p id="mnd12c30p3">
<span class="m-text m-primary">**Sakaṁ sakaṁ diṭṭhimakaṁsu saccaṁ,**</span><br />
</p>
<p id="mnd12c30p4">
<span class="m-text m-primary">**Tasmā hi bāloti paraṁ dahanti.**</span><br />
</p>
<p id="mnd12c31p1">
<span class="m-text m-primary">**Na vāhametaṁ tathiyanti brūmī**ti.</span><br />
</p>
<p id="mnd12c31p2">
<span class="m-text m-primary">**Nā**ti paṭikkhepo.</span><br />
</p>
<p id="mnd12c31p3">
<span class="m-text m-primary">**Etan**ti “dvāsaṭṭhidiṭṭhigatāni nāhaṁ etaṁ tacchaṁ tathaṁ bhūtaṁ yāthāvaṁ aviparītan”ti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—</span><br />
</p>
<p id="mnd12c31p4">
<span class="m-text m-primary">na vāhametaṁ tathiyanti brūmi.</span><br />
</p>
<p id="mnd12c32p1">
<span class="m-text m-primary">**Yamāhu bālā mithu aññamaññan**ti.</span><br />
</p>
<p id="mnd12c32p2">
<span class="m-text m-primary">**Mithū**ti dve janā, dve kalahakārakā, dve bhaṇḍanakārakā, dve bhassakārakā, dve vivādakārakā, dve adhikaraṇakārakā, dve vādino, dve sallapakā;</span><br />
</p>
<p id="mnd12c32p3">
<span class="m-text m-primary">te aññamaññaṁ bālo hīno nihīno omako lāmako chatukko parittoti, evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span><br />
</p>
<p id="mnd12c32p4">
<span class="m-text m-primary">yamāhu bālā mithu aññamaññaṁ.</span><br />
</p>
<p id="mnd12c33p1">
<span class="m-text m-primary">**Sakaṁ sakaṁ diṭṭhimakaṁsu saccan**ti.</span><br />
</p>
<p id="mnd12c33p2">
<span class="m-text m-primary">“Sassato loko, idameva saccaṁ moghamaññan”ti—</span><br />
</p>
<p id="mnd12c33p3">
<span class="m-text m-primary">sakaṁ sakaṁ diṭṭhimakaṁsu saccaṁ.</span><br />
</p>
<p id="mnd12c33p4">
<span class="m-text m-primary">“Asassato loko, idameva saccaṁ moghamaññan”ti …pe…</span><br />
</p>
<p id="mnd12c33p5">
<span class="m-text m-primary">“neva hoti na na hoti tathāgato paraṁ maraṇā, idameva saccaṁ moghamaññan”ti—</span><br />
</p>
<p id="mnd12c33p6">
<span class="m-text m-primary">sakaṁ sakaṁ diṭṭhimakaṁsu saccaṁ.</span><br />
</p>
<p id="mnd12c34p1">
<span class="m-text m-primary">**Tasmā hi bāloti paraṁ dahantī**ti.</span><br />
</p>
<p id="mnd12c34p2">
<span class="m-text m-primary">**Tasmā**ti tasmā taṅkāraṇā taṁhetu tappaccayā taṁnidānā paraṁ bālo hīno nihīno omako lāmako chatukko parittoti dahanti passanti dakkhanti olokenti nijjhāyanti upaparikkhantīti—</span><br />
</p>
<p id="mnd12c34p3">
<span class="m-text m-primary">tasmā hi bāloti paraṁ dahanti.</span><br />
</p>
<p id="mnd12c35p1">
<span class="m-text m-primary">Tenāha bhagavā—</span><br />
</p>
<p id="mnd12c36p1">
<span class="m-text m-primary">“Na vāhametaṁ tathiyanti brūmi,</span><br />
</p>
<p id="mnd12c36p2">
<span class="m-text m-primary">Yamāhu bālā mithu aññamaññaṁ;</span><br />
</p>
<p id="mnd12c36p3">
<span class="m-text m-primary">Sakaṁ sakaṁ diṭṭhimakaṁsu saccaṁ,</span><br />
</p>
<p id="mnd12c36p4">
<span class="m-text m-primary">Tasmā hi bāloti paraṁ dahantī”ti.</span><br />
</p>
<p id="mnd12c37p1">
<span class="m-text m-primary">**Yamāhu saccaṁ tathiyanti eke,**</span><br />
</p>
<p id="mnd12c37p2">
<span class="m-text m-primary">**Tamāhu aññepi tucchaṁ musāti;**</span><br />
</p>
<p id="mnd12c37p3">
<span class="m-text m-primary">**Evampi viggayha vivādayanti,**</span><br />
</p>
<p id="mnd12c37p4">
<span class="m-text m-primary">**Kasmā na ekaṁ samaṇā vadanti.**</span><br />
</p>
<p id="mnd12c38p1">
<span class="m-text m-primary">**Yamāhu saccaṁ tathiyanti eke**ti.</span><br />
</p>
<p id="mnd12c38p2">
<span class="m-text m-primary">Yaṁ dhammaṁ diṭṭhiṁ paṭipadaṁ maggaṁ eke samaṇabrāhmaṇā “idaṁ saccaṁ tacchaṁ tathaṁ bhūtaṁ yāthāvaṁ aviparītan”ti, evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span><br />
</p>
<p id="mnd12c38p3">
<span class="m-text m-primary">yamāhu saccaṁ tathiyanti eke.</span><br />
</p>
<p id="mnd12c39p1">
<span class="m-text m-primary">**Tamāhu aññepi tucchaṁ musātī**ti.</span><br />
</p>
<p id="mnd12c39p2">
<span class="m-text m-primary">Tameva dhammaṁ diṭṭhiṁ paṭipadaṁ maggaṁ eke samaṇabrāhmaṇā “tucchaṁ etaṁ, musā etaṁ, abhūtaṁ etaṁ, alikaṁ etaṁ, ayāthāvaṁ etan”ti, evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span><br />
</p>
<p id="mnd12c39p3">
<span class="m-text m-primary">tamāhu aññepi tucchaṁ musāti.</span><br />
</p>
<p id="mnd12c40p1">
<span class="m-text m-primary">**Evampi viggayha vivādayantī**ti.</span><br />
</p>
<p id="mnd12c40p2">
<span class="m-text m-primary">Evaṁ gahetvā uggahetvā gaṇhitvā parāmasitvā abhinivisitvā vivādayanti, kalahaṁ karonti, bhaṇḍanaṁ karonti, viggahaṁ karonti, vivādaṁ karonti, medhagaṁ karonti—</span><br />
</p>
<p id="mnd12c40p3">
<span class="m-text m-primary">“na tvaṁ imaṁ dhammavinayaṁ ājānāsi …pe…</span><br />
</p>
<p id="mnd12c40p4">
<span class="m-text m-primary">nibbeṭhehi vā sace pahosī”ti—</span><br />
</p>
<p id="mnd12c40p5">
<span class="m-text m-primary">evampi viggayha vivādayanti.</span><br />
</p>
<p id="mnd12c41p1">
<span class="m-text m-primary">**Kasmā na ekaṁ samaṇā vadantī**ti.</span><br />
</p>
<p id="mnd12c41p2">
<span class="m-text m-primary">**Kasmā**ti kasmā kiṅkāraṇā kiṁhetu kiṁpaccayā kiṁnidānā kiṁsamudayā kiṁjātikā kiṁpabhavā na ekaṁ vadanti nānā vadanti vividhaṁ vadanti aññoññaṁ vadanti puthu vadanti kathenti bhaṇanti dīpayanti voharantīti—</span><br />
</p>
<p id="mnd12c41p3">
<span class="m-text m-primary">kasmā na ekaṁ samaṇā vadanti.</span><br />
</p>
<p id="mnd12c42p1">
<span class="m-text m-primary">Tenāha so nimmito—</span><br />
</p>
<p id="mnd12c43p1">
<span class="m-text m-primary">“Yamāhu saccaṁ tathiyanti eke,</span><br />
</p>
<p id="mnd12c43p2">
<span class="m-text m-primary">Tamāhu aññepi tucchaṁ musāti;</span><br />
</p>
<p id="mnd12c43p3">
<span class="m-text m-primary">Evampi viggayha vivādayanti,</span><br />
</p>
<p id="mnd12c43p4">
<span class="m-text m-primary">Kasmā na ekaṁ samaṇā vadantī”ti.</span><br />
</p>
<p id="mnd12c44p1">
<span class="m-text m-primary">**Ekañhi saccaṁ na dutīyamatthi,**</span><br />
</p>
<p id="mnd12c44p2">
<span class="m-text m-primary">**Yasmiṁ pajā no vivade pajānaṁ;**</span><br />
</p>
<p id="mnd12c44p3">
<span class="m-text m-primary">**Nānā te saccāni sayaṁ thunanti,**</span><br />
</p>
<p id="mnd12c44p4">
<span class="m-text m-primary">**Tasmā na ekaṁ samaṇā vadanti.**</span><br />
</p>
<p id="mnd12c45p1">
<span class="m-text m-primary">**Ekañhi saccaṁ na dutīyamatthī**ti.</span><br />
</p>
<p id="mnd12c45p2">
<span class="m-text m-primary">Ekaṁ saccaṁ vuccati dukkhanirodho nibbānaṁ.</span><br />
</p>
<p id="mnd12c45p3">
<span class="m-text m-primary">Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.</span><br />
</p>
<p id="mnd12c45p4">
<span class="m-text m-primary">Atha vā ekaṁ saccaṁ vuccati—</span><br />
</p>
<p id="mnd12c45p5">
<span class="m-text m-primary">maggasaccaṁ, niyyānasaccaṁ, dukkhanirodhagāminī paṭipadā, ariyo aṭṭhaṅgiko maggo, seyyathidaṁ—</span><br />
</p>
<p id="mnd12c45p6">
<span class="m-text m-primary">sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhīti—</span><br />
</p>
<p id="mnd12c45p7">
<span class="m-text m-primary">ekañhi saccaṁ na dutīyamatthi.</span><br />
</p>
<p id="mnd12c46p1">
<span class="m-text m-primary">**Yasmiṁ pajā no vivade pajānan**ti.</span><br />
</p>
<p id="mnd12c46p2">
<span class="m-text m-primary">**Yasmin**ti yasmiṁ sacce.</span><br />
</p>
<p id="mnd12c46p3">
<span class="m-text m-primary">**Pajā**ti sattādhivacanaṁ.</span><br />
</p>
<p id="mnd12c46p4">
<span class="m-text m-primary">**Pajānan**ti yaṁ saccaṁ pajānantā ājānantā vijānantā paṭivijānantā paṭivijjhantā na kalahaṁ kareyyuṁ, na bhaṇḍanaṁ kareyyuṁ, na viggahaṁ kareyyuṁ, na vivādaṁ kareyyuṁ, na medhagaṁ kareyyuṁ, kalahaṁ bhaṇḍanaṁ viggahaṁ vivādaṁ medhagaṁ pajaheyyuṁ, vinodeyyuṁ, byantiṁ kareyyuṁ, anabhāvaṁ gameyyunti—</span><br />
</p>
<p id="mnd12c46p5">
<span class="m-text m-primary">yasmiṁ pajā no vivade pajānaṁ.</span><br />
</p>
<p id="mnd12c47p1">
<span class="m-text m-primary">**Nānā te saccāni sayaṁ thunantī**ti.</span><br />
</p>
<p id="mnd12c47p2">
<span class="m-text m-primary">Nānā te saccāni sayaṁ thunanti vadanti kathenti bhaṇanti dīpayanti voharanti.</span><br />
</p>
<p id="mnd12c47p3">
<span class="m-text m-primary">“Sassato loko, idameva saccaṁ moghamaññan”ti sayaṁ thunanti vadanti kathenti bhaṇanti dīpayanti voharanti.</span><br />
</p>
<p id="mnd12c47p4">
<span class="m-text m-primary">“Asassato loko …pe…</span><br />
</p>
<p id="mnd12c47p5">
<span class="m-text m-primary">neva hoti na na hoti tathāgato paraṁ maraṇā, idameva saccaṁ moghamaññan”ti sayaṁ thunanti vadanti kathenti bhaṇanti dīpayanti voharantīti—</span><br />
</p>
<p id="mnd12c47p6">
<span class="m-text m-primary">nānā te saccāni sayaṁ thunanti.</span><br />
</p>
<p id="mnd12c48p1">
<span class="m-text m-primary">**Tasmā na ekaṁ samaṇā vadantī**ti.</span><br />
</p>
<p id="mnd12c48p2">
<span class="m-text m-primary">**Tasmā**ti tasmā taṅkāraṇā taṁhetu tappaccayā taṁnidānā na ekaṁ vadanti nānā vadanti vividhaṁ vadanti aññoññaṁ vadanti puthu vadanti kathenti bhaṇanti dīpayanti voharantīti—</span><br />
</p>
<p id="mnd12c48p3">
<span class="m-text m-primary">tasmā na ekaṁ samaṇā vadanti.</span><br />
</p>
<p id="mnd12c49p1">
<span class="m-text m-primary">Tenāha bhagavā—</span><br />
</p>
<p id="mnd12c50p1">
<span class="m-text m-primary">“Ekañhi saccaṁ na dutīyamatthi,</span><br />
</p>
<p id="mnd12c50p2">
<span class="m-text m-primary">Yasmiṁ pajā no vivade pajānaṁ;</span><br />
</p>
<p id="mnd12c50p3">
<span class="m-text m-primary">Nānā te saccāni sayaṁ thunanti,</span><br />
</p>
<p id="mnd12c50p4">
<span class="m-text m-primary">Tasmā na ekaṁ samaṇā vadantī”ti.</span><br />
</p>
<p id="mnd12c51p1">
<span class="m-text m-primary">**Kasmā nu saccāni vadanti nānā,**</span><br />
</p>
<p id="mnd12c51p2">
<span class="m-text m-primary">**Pavādiyāse kusalāvadānā;**</span><br />
</p>
<p id="mnd12c51p3">
<span class="m-text m-primary">**Saccāni sutāni bahūni nānā,**</span><br />
</p>
<p id="mnd12c51p4">
<span class="m-text m-primary">**Udāhu te takkamanussaranti.**</span><br />
</p>
<p id="mnd12c52p1">
<span class="m-text m-primary">**Kasmā nu saccāni vadanti nānā**ti.</span><br />
</p>
<p id="mnd12c52p2">
<span class="m-text m-primary">**Kasmā**ti kasmā kiṅkāraṇā kiṁhetu kiṁpaccayā kiṁnidānā saccāni nānā vadanti, vividhāni vadanti, aññoññāni vadanti, puthūni vadanti kathenti bhaṇanti dīpayanti voharantīti—</span><br />
</p>
<p id="mnd12c52p3">
<span class="m-text m-primary">kasmā nu saccāni vadanti nānā.</span><br />
</p>
<p id="mnd12c53p1">
<span class="m-text m-primary">**Pavādiyāse kusalāvadānā**ti.</span><br />
</p>
<p id="mnd12c53p2">
<span class="m-text m-primary">**Pavādiyāse**ti vippavadantītipi pavādiyāse.</span><br />
</p>
<p id="mnd12c53p3">
<span class="m-text m-primary">Atha vā sakaṁ sakaṁ diṭṭhigataṁ pavadanti kathenti bhaṇanti dīpayanti voharanti.</span><br />
</p>
<p id="mnd12c53p4">
<span class="m-text m-primary">“Sassato loko, idameva saccaṁ moghamaññan”ti pavadanti kathenti bhaṇanti dīpayanti voharanti.</span><br />
</p>
<p id="mnd12c53p5">
<span class="m-text m-primary">“Asassato loko …pe…</span><br />
</p>
<p id="mnd12c53p6">
<span class="m-text m-primary">neva hoti na na hoti tathāgato paraṁ maraṇā, idameva saccaṁ moghamaññan”ti pavadanti kathenti bhaṇanti dīpayanti voharanti.</span><br />
</p>
<p id="mnd12c53p7">
<span class="m-text m-primary">**Kusalāvadānā**ti kusalavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—</span><br />
</p>
<p id="mnd12c53p8">
<span class="m-text m-primary">pavādiyāse kusalāvadānā.</span><br />
</p>
<p id="mnd12c54p1">
<span class="m-text m-primary">**Saccāni sutāni bahūni nānā**ti saccāni sutāni bahukāni nānāni vividhāni aññoññāni puthūnīti—</span><br />
</p>
<p id="mnd12c54p2">
<span class="m-text m-primary">saccāni sutāni bahūni nānā.</span><br />
</p>
<p id="mnd12c55p1">
<span class="m-text m-primary">**Udāhu te takkamanussarantī**ti udāhu takkena saṅkappena yāyanti nīyanti vuyhanti saṁharīyantīti.</span><br />
</p>
<p id="mnd12c55p2">
<span class="m-text m-primary">Evampi udāhu te takkamanussaranti.</span><br />
</p>
<p id="mnd12c55p3">
<span class="m-text m-primary">Atha vā takkapariyāhataṁ vīmaṁsānucaritaṁ sayaṁ paṭibhānaṁ vadanti kathenti bhaṇanti dīpayanti voharantīti.</span><br />
</p>
<p id="mnd12c55p4">
<span class="m-text m-primary">Evampi udāhu te takkamanussaranti.</span><br />
</p>
<p id="mnd12c56p1">
<span class="m-text m-primary">Tenāha so nimmito—</span><br />
</p>
<p id="mnd12c57p1">
<span class="m-text m-primary">“Kasmā nu saccāni vadanti nānā,</span><br />
</p>
<p id="mnd12c57p2">
<span class="m-text m-primary">Pavādiyāse kusalāvadānā;</span><br />
</p>
<p id="mnd12c57p3">
<span class="m-text m-primary">Saccāni sutāni bahūni nānā,</span><br />
</p>
<p id="mnd12c57p4">
<span class="m-text m-primary">Udāhu te takkamanussarantī”ti.</span><br />
</p>
<p id="mnd12c58p1">
<span class="m-text m-primary">**Na heva saccāni bahūni nānā,**</span><br />
</p>
<p id="mnd12c58p2">
<span class="m-text m-primary">**Aññatra saññāya niccāni loke;**</span><br />
</p>
<p id="mnd12c58p3">
<span class="m-text m-primary">**Takkañca diṭṭhīsu pakappayitvā,**</span><br />
</p>
<p id="mnd12c58p4">
<span class="m-text m-primary">**Saccaṁ musāti dvayadhammamāhu.**</span><br />
</p>
<p id="mnd12c59p1">
<span class="m-text m-primary">**Na heva saccāni bahūni nānā**ti na heva saccāni bahukāni nānāni vividhāni aññoññāni puthūnīti—</span><br />
</p>
<p id="mnd12c59p2">
<span class="m-text m-primary">na heva saccāni bahūni nānā.</span><br />
</p>
<p id="mnd12c60p1">
<span class="m-text m-primary">**Aññatra saññāya niccāni loke**ti aññatra saññāya niccaggāhā ekaññeva saccaṁ loke kathīyati bhaṇīyati dīpīyati voharīyati—</span><br />
</p>
<p id="mnd12c60p2">
<span class="m-text m-primary">dukkhanirodho nibbānaṁ.</span><br />
</p>
<p id="mnd12c60p3">
<span class="m-text m-primary">Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.</span><br />
</p>
<p id="mnd12c60p4">
<span class="m-text m-primary">Atha vā ekaṁ saccaṁ vuccati maggasaccaṁ, niyyānasaccaṁ, dukkhanirodhagāminī paṭipadā, ariyo aṭṭhaṅgiko maggo, seyyathidaṁ—</span><br />
</p>
<p id="mnd12c60p5">
<span class="m-text m-primary">sammādiṭṭhi …pe… sammāsamādhīti—</span><br />
</p>
<p id="mnd12c60p6">
<span class="m-text m-primary">aññatra saññāya niccāni loke.</span><br />
</p>
<p id="mnd12c61p1">
<span class="m-text m-primary">**Takkañca diṭṭhīsu pakappayitvā, saccaṁ musāti dvayadhammamāhū**ti.</span><br />
</p>
<p id="mnd12c61p2">
<span class="m-text m-primary">Takkaṁ vitakkaṁ saṅkappaṁ takkayitvā vitakkayitvā saṅkappayitvā diṭṭhigatāni janenti sañjanenti nibbattenti abhinibbattenti.</span><br />
</p>
<p id="mnd12c61p3">
<span class="m-text m-primary">Diṭṭhigatāni janetvā sañjanetvā nibbattetvā abhinibbattetvā “mayhaṁ saccaṁ tuyhaṁ musā”ti, evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span><br />
</p>
<p id="mnd12c61p4">
<span class="m-text m-primary">takkañca diṭṭhīsu pakappayitvā saccaṁ musāti dvayadhammamāhu.</span><br />
</p>
<p id="mnd12c62p1">
<span class="m-text m-primary">Tenāha bhagavā—</span><br />
</p>
<p id="mnd12c63p1">
<span class="m-text m-primary">“Na heva saccāni bahūni nānā,</span><br />
</p>
<p id="mnd12c63p2">
<span class="m-text m-primary">Aññatra saññāya niccāni loke;</span><br />
</p>
<p id="mnd12c63p3">
<span class="m-text m-primary">Takkañca diṭṭhīsu pakappayitvā,</span><br />
</p>
<p id="mnd12c63p4">
<span class="m-text m-primary">Saccaṁ musāti dvayadhammamāhū”ti.</span><br />
</p>
<p id="mnd12c64p1">
<span class="m-text m-primary">**Diṭṭhe sute sīlavate mute vā,**</span><br />
</p>
<p id="mnd12c64p2">
<span class="m-text m-primary">**Ete ca nissāya vimānadassī;**</span><br />
</p>
<p id="mnd12c64p3">
<span class="m-text m-primary">**Vinicchaye ṭhatvā pahassamāno,**</span><br />
</p>
<p id="mnd12c64p4">
<span class="m-text m-primary">**Bālo paro akkusaloti cāha.**</span><br />
</p>
<p id="mnd12c65p1">
<span class="m-text m-primary">**Diṭṭhe sute sīlavate mute vā, ete ca nissāya vimānadassī**ti.</span><br />
</p>
<p id="mnd12c65p2">
<span class="m-text m-primary">Diṭṭhaṁ vā diṭṭhasuddhiṁ vā, sutaṁ vā sutasuddhiṁ vā, sīlaṁ vā sīlasuddhiṁ vā, vataṁ vā vatasuddhiṁ vā, mutaṁ vā mutasuddhiṁ vā nissāya upanissāya gaṇhitvā parāmasitvā abhinivisitvāti—</span><br />
</p>
<p id="mnd12c65p3">
<span class="m-text m-primary">diṭṭhe sute sīlavate mute vā.</span><br />
</p>
<p id="mnd12c65p4">
<span class="m-text m-primary">**Ete ca nissāya vimānadassī**ti.</span><br />
</p>
<p id="mnd12c65p5">
<span class="m-text m-primary">Na sammānetītipi vimānadassī.</span><br />
</p>
<p id="mnd12c65p6">
<span class="m-text m-primary">Atha vā domanassaṁ janetītipi vimānadassīti—</span><br />
</p>
<p id="mnd12c65p7">
<span class="m-text m-primary">diṭṭhe sute sīlavate mute vā ete ca nissāya vimānadassī.</span><br />
</p>
<p id="mnd12c66p1">
<span class="m-text m-primary">**Vinicchaye ṭhatvā pahassamāno**ti.</span><br />
</p>
<p id="mnd12c66p2">
<span class="m-text m-primary">Vinicchayā vuccanti dvāsaṭṭhi diṭṭhigatāni.</span><br />
</p>
<p id="mnd12c66p3">
<span class="m-text m-primary">Diṭṭhivinicchaye vinicchayadiṭṭhiyā ṭhatvā patiṭṭhahitvā gaṇhitvā parāmasitvā abhinivisitvāti—</span><br />
</p>
<p id="mnd12c66p4">
<span class="m-text m-primary">vinicchaye ṭhatvā.</span><br />
</p>
<p id="mnd12c66p5">
<span class="m-text m-primary">**Pahassamāno**ti tuṭṭho hoti haṭṭho pahaṭṭho attamano paripuṇṇasaṅkappo.</span><br />
</p>
<p id="mnd12c66p6">
<span class="m-text m-primary">Atha vā dantavidaṁsakaṁ pahassamānoti—</span><br />
</p>
<p id="mnd12c66p7">
<span class="m-text m-primary">vinicchaye ṭhatvā pahassamāno.</span><br />
</p>
<p id="mnd12c67p1">
<span class="m-text m-primary">**Bālo paro akkusaloti cāhā**ti.</span><br />
</p>
<p id="mnd12c67p2">
<span class="m-text m-primary">Paro bālo hīno nihīno omako lāmako chatukko paritto akusalo avidvā avijjāgato aññāṇī avibhāvī amedhāvī duppaññoti, evamāha evaṁ katheti evaṁ bhaṇati evaṁ dīpayati evaṁ voharatīti—</span><br />
</p>
<p id="mnd12c67p3">
<span class="m-text m-primary">bālo paro akkusaloti cāha.</span><br />
</p>
<p id="mnd12c68p1">
<span class="m-text m-primary">Tenāha bhagavā—</span><br />
</p>
<p id="mnd12c69p1">
<span class="m-text m-primary">“Diṭṭhe sute sīlavate mute vā,</span><br />
</p>
<p id="mnd12c69p2">
<span class="m-text m-primary">Ete ca nissāya vimānadassī;</span><br />
</p>
<p id="mnd12c69p3">
<span class="m-text m-primary">Vinicchaye ṭhatvā pahassamāno,</span><br />
</p>
<p id="mnd12c69p4">
<span class="m-text m-primary">Bālo paro akkusaloti cāhā”ti.</span><br />
</p>
<p id="mnd12c70p1">
<span class="m-text m-primary">**Yeneva bāloti paraṁ dahāti,**</span><br />
</p>
<p id="mnd12c70p2">
<span class="m-text m-primary">**Tenātumānaṁ kusaloti cāha;**</span><br />
</p>
<p id="mnd12c70p3">
<span class="m-text m-primary">**Sayamattanā so kusalāvadāno,**</span><br />
</p>
<p id="mnd12c70p4">
<span class="m-text m-primary">**Aññaṁ vimāneti tadeva pāva.**</span><br />
</p>
<p id="mnd12c71p1">
<span class="m-text m-primary">**Yeneva bāloti paraṁ dahātī**ti.</span><br />
</p>
<p id="mnd12c71p2">
<span class="m-text m-primary">Yeneva hetunā yena paccayena yena kāraṇena yena pabhavena paraṁ bālato hīnato nihīnato omakato lāmakato chatukkato parittato dahati passati dakkhati oloketi nijjhāyati upaparikkhatīti—</span><br />
</p>
<p id="mnd12c71p3">
<span class="m-text m-primary">yeneva bāloti paraṁ dahāti.</span><br />
</p>
<p id="mnd12c72p1">
<span class="m-text m-primary">**Tenātumānaṁ kusaloti cāhā**ti.</span><br />
</p>
<p id="mnd12c72p2">
<span class="m-text m-primary">**Ātumāno** vuccati attā.</span><br />
</p>
<p id="mnd12c72p3">
<span class="m-text m-primary">Sopi teneva hetunā tena paccayena tena kāraṇena tena pabhavena attānaṁ ahamasmi kusalo paṇḍito paññavā buddhimā ñāṇī vibhāvī medhāvīti—</span><br />
</p>
<p id="mnd12c72p4">
<span class="m-text m-primary">tenātumānaṁ kusaloti cāha.</span><br />
</p>
<p id="mnd12c73p1">
<span class="m-text m-primary">**Sayamattanā so kusalāvadāno**ti.</span><br />
</p>
<p id="mnd12c73p2">
<span class="m-text m-primary">Sayameva attānaṁ kusalavādo paṇḍitavādo thiravādo ñāyavādo hetuvādo lakkhaṇavādo kāraṇavādo ṭhānavādo sakāya laddhiyāti—</span><br />
</p>
<p id="mnd12c73p3">
<span class="m-text m-primary">sayamattanā so kusalāvadāno.</span><br />
</p>
<p id="mnd12c74p1">
<span class="m-text m-primary">**Aññaṁ vimāneti tadeva pāvā**ti.</span><br />
</p>
<p id="mnd12c74p2">
<span class="m-text m-primary">Na sammānetītipi aññaṁ vimāneti.</span><br />
</p>
<p id="mnd12c74p3">
<span class="m-text m-primary">Atha vā domanassaṁ janetītipi aññaṁ vimāneti.</span><br />
</p>
<p id="mnd12c74p4">
<span class="m-text m-primary">**Tadeva pāvā**ti tadeva taṁ diṭṭhigataṁ pāvadati “itipāyaṁ puggalo micchādiṭṭhiko viparītadassano”ti—</span><br />
</p>
<p id="mnd12c74p5">
<span class="m-text m-primary">aññaṁ vimāneti tadeva pāvada.</span><br />
</p>
<p id="mnd12c75p1">
<span class="m-text m-primary">Tenāha bhagavā—</span><br />
</p>
<p id="mnd12c76p1">
<span class="m-text m-primary">“Yeneva bāloti paraṁ dahāti,</span><br />
</p>
<p id="mnd12c76p2">
<span class="m-text m-primary">Tenātumānaṁ kusaloti cāha;</span><br />
</p>
<p id="mnd12c76p3">
<span class="m-text m-primary">Sayamattanā so kusalāvadāno,</span><br />
</p>
<p id="mnd12c76p4">
<span class="m-text m-primary">Aññaṁ vimāneti tadeva pāvā”ti.</span><br />
</p>
<p id="mnd12c77p1">
<span class="m-text m-primary">**Atisāradiṭṭhiyā so samatto,**</span><br />
</p>
<p id="mnd12c77p2">
<span class="m-text m-primary">**Mānena matto paripuṇṇamānī;**</span><br />
</p>
<p id="mnd12c77p3">
<span class="m-text m-primary">**Sayameva sāmaṁ manasābhisitto,**</span><br />
</p>
<p id="mnd12c77p4">
<span class="m-text m-primary">**Diṭṭhī hi sā tassa tathā samattā.**</span><br />
</p>
<p id="mnd12c78p1">
<span class="m-text m-primary">**Atisāradiṭṭhiyā so samatto**ti.</span><br />
</p>
<p id="mnd12c78p2">
<span class="m-text m-primary">Atisāradiṭṭhiyo vuccanti dvāsaṭṭhi diṭṭhigatāni.</span><br />
</p>
<p id="mnd12c78p3">
<span class="m-text m-primary">Kiṅkāraṇā atisāradiṭṭhiyo vuccanti dvāsaṭṭhi diṭṭhigatāni?</span><br />
</p>
<p id="mnd12c78p4">
<span class="m-text m-primary">Sabbā tā diṭṭhiyo kāraṇātikkantā lakkhaṇātikkantā ṭhānātikkantā, taṅkāraṇā atisāradiṭṭhiyo vuccanti dvāsaṭṭhi diṭṭhigatāni.</span><br />
</p>
<p id="mnd12c78p5">
<span class="m-text m-primary">Sabbepi titthiyā atisāradiṭṭhiyā.</span><br />
</p>
<p id="mnd12c78p6">
<span class="m-text m-primary">Kiṅkāraṇā sabbepi titthiyā atisāradiṭṭhiyā?</span><br />
</p>
<p id="mnd12c78p7">
<span class="m-text m-primary">Te aññamaññaṁ atikkamitvā samatikkamitvā vītivattitvā diṭṭhigatāni janenti sañjanenti nibbattenti abhinibbattenti, taṅkāraṇā sabbepi titthiyā atisāradiṭṭhiyā.</span><br />
</p>
<p id="mnd12c78p8">
<span class="m-text m-primary">**Atisāradiṭṭhiyā so samatto**ti.</span><br />
</p>
<p id="mnd12c78p9">
<span class="m-text m-primary">Atisāradiṭṭhiyā samatto paripuṇṇo anomoti—</span><br />
</p>
<p id="mnd12c78p10">
<span class="m-text m-primary">atisāradiṭṭhiyā so samatto.</span><br />
</p>
<p id="mnd12c79p1">
<span class="m-text m-primary">**Mānena matto paripuṇṇamānī**ti.</span><br />
</p>
<p id="mnd12c79p2">
<span class="m-text m-primary">Sakāya diṭṭhiyā diṭṭhimānena matto pamatto ummatto atimattoti—</span><br />
</p>
<p id="mnd12c79p3">
<span class="m-text m-primary">mānena matto.</span><br />
</p>
<p id="mnd12c79p4">
<span class="m-text m-primary">**Paripuṇṇamānī**ti paripuṇṇamānī samattamānī anomamānīti—</span><br />
</p>
<p id="mnd12c79p5">
<span class="m-text m-primary">mānena matto paripuṇṇamānī.</span><br />
</p>
<p id="mnd12c80p1">
<span class="m-text m-primary">**Sayameva sāmaṁ manasābhisitto**ti.</span><br />
</p>
<p id="mnd12c80p2">
<span class="m-text m-primary">Sayameva attānaṁ cittena abhisiñcati “ahamasmi kusalo paṇḍito paññavā buddhimā ñāṇī vibhāvī medhāvī”ti—</span><br />
</p>
<p id="mnd12c80p3">
<span class="m-text m-primary">sayameva sāmaṁ manasābhisitto.</span><br />
</p>
<p id="mnd12c81p1">
<span class="m-text m-primary">**Diṭṭhī hi sā tassa tathā samattā**ti.</span><br />
</p>
<p id="mnd12c81p2">
<span class="m-text m-primary">Tassa sā diṭṭhi tathā samattā samādinnā gahitā parāmaṭṭhā abhiniviṭṭhā ajjhositā adhimuttāti—</span><br />
</p>
<p id="mnd12c81p3">
<span class="m-text m-primary">diṭṭhī hi sā tassa tathā samattā.</span><br />
</p>
<p id="mnd12c82p1">
<span class="m-text m-primary">Tenāha bhagavā—</span><br />
</p>
<p id="mnd12c83p1">
<span class="m-text m-primary">“Atisāradiṭṭhiyā so samatto,</span><br />
</p>
<p id="mnd12c83p2">
<span class="m-text m-primary">Mānena matto paripuṇṇamānī;</span><br />
</p>
<p id="mnd12c83p3">
<span class="m-text m-primary">Sayameva sāmaṁ manasābhisitto,</span><br />
</p>
<p id="mnd12c83p4">
<span class="m-text m-primary">Diṭṭhī hi sā tassa tathā samattā”ti.</span><br />
</p>
<p id="mnd12c84p1">
<span class="m-text m-primary">**Parassa ce hi vacasā nihīno,**</span><br />
</p>
<p id="mnd12c84p2">
<span class="m-text m-primary">**Tumo sahā hoti nihīnapañño;**</span><br />
</p>
<p id="mnd12c84p3">
<span class="m-text m-primary">**Atha ce sayaṁ vedagū hoti dhīro,**</span><br />
</p>
<p id="mnd12c84p4">
<span class="m-text m-primary">**Na koci bālo samaṇesu atthi.**</span><br />
</p>
<p id="mnd12c85p1">
<span class="m-text m-primary">**Parassa ce hi vacasā nihīno**ti parassa ce vācāya vacanena ninditakāraṇā garahitakāraṇā upavaditakāraṇā paro bālo hoti hīno nihīno omako lāmako chatukko parittoti—</span><br />
</p>
<p id="mnd12c85p2">
<span class="m-text m-primary">parassa ce hi vacasā nihīno.</span><br />
</p>
<p id="mnd12c85p3">
<span class="m-text m-primary">**Tumo sahā hoti nihīnapañño**ti.</span><br />
</p>
<p id="mnd12c85p4">
<span class="m-text m-primary">Sopi teneva sahā hoti hīnapañño nihīnapañño omakapañño lāmakapañño chatukkapañño parittapaññoti—</span><br />
</p>
<p id="mnd12c85p5">
<span class="m-text m-primary">tumo sahā hoti nihīnapañño.</span><br />
</p>
<p id="mnd12c86p1">
<span class="m-text m-primary">**Atha ce sayaṁ vedagū hoti dhīro**ti atha ce sayaṁ vedagū hoti dhīro paṇḍito paññavā buddhimā ñāṇī vibhāvī medhāvīti—</span><br />
</p>
<p id="mnd12c86p2">
<span class="m-text m-primary">atha ce sayaṁ vedagū hoti dhīro.</span><br />
</p>
<p id="mnd12c87p1">
<span class="m-text m-primary">**Na koci bālo samaṇesu atthī**ti.</span><br />
</p>
<p id="mnd12c87p2">
<span class="m-text m-primary">Samaṇesu na koci bālo hīno nihīno omako lāmako chatukko paritto atthi, sabbeva seṭṭhapaññā visiṭṭhapaññā pāmokkhapaññā uttamapaññā pavarapaññāti—</span><br />
</p>
<p id="mnd12c87p3">
<span class="m-text m-primary">na koci bālo samaṇesu atthi.</span><br />
</p>
<p id="mnd12c88p1">
<span class="m-text m-primary">Tenāha bhagavā—</span><br />
</p>
<p id="mnd12c89p1">
<span class="m-text m-primary">“Parassa ce hi vacasā nihīno,</span><br />
</p>
<p id="mnd12c89p2">
<span class="m-text m-primary">Tumo sahā hoti nihīnapañño;</span><br />
</p>
<p id="mnd12c89p3">
<span class="m-text m-primary">Atha ce sayaṁ vedagū hoti dhīro,</span><br />
</p>
<p id="mnd12c89p4">
<span class="m-text m-primary">Na koci bālo samaṇesu atthī”ti.</span><br />
</p>
<p id="mnd12c90p1">
<span class="m-text m-primary">**Aññaṁ ito yābhivadanti dhammaṁ,**</span><br />
</p>
<p id="mnd12c90p2">
<span class="m-text m-primary">**Aparaddhā suddhimakevalī te;**</span><br />
</p>
<p id="mnd12c90p3">
<span class="m-text m-primary">**Evampi titthyā puthuso vadanti,**</span><br />
</p>
<p id="mnd12c90p4">
<span class="m-text m-primary">**Sandiṭṭhirāgena hi tebhirattā.**</span><br />
</p>
<p id="mnd12c91p1">
<span class="m-text m-primary">**Aññaṁ ito yābhivadanti dhammaṁ, aparaddhā suddhimakevalī te**ti.</span><br />
</p>
<p id="mnd12c91p2">
<span class="m-text m-primary">Ito aññaṁ dhammaṁ diṭṭhiṁ paṭipadaṁ maggaṁ ye abhivadanti, te suddhimaggaṁ visuddhimaggaṁ parisuddhimaggaṁ vodātamaggaṁ pariyodātamaggaṁ viraddhā aparaddhā khalitā galitā aññāya aparaddhā akevalī te, asamattā te, aparipuṇṇā te, hīnā nihīnā omakā lāmakā chatukkā parittāti—</span><br />
</p>
<p id="mnd12c91p3">
<span class="m-text m-primary">aññaṁ ito yābhivadanti dhammaṁ, aparaddhā suddhimakevalī te.</span><br />
</p>
<p id="mnd12c92p1">
<span class="m-text m-primary">**Evampi titthyā puthuso vadantī**ti.</span><br />
</p>
<p id="mnd12c92p2">
<span class="m-text m-primary">**Titthaṁ** vuccati diṭṭhigataṁ.</span><br />
</p>
<p id="mnd12c92p3">
<span class="m-text m-primary">Titthiyā vuccanti diṭṭhigatikā.</span><br />
</p>
<p id="mnd12c92p4">
<span class="m-text m-primary">Puthudiṭṭhiyā puthudiṭṭhigatāni vadanti kathenti bhaṇanti dīpayanti voharantīti—</span><br />
</p>
<p id="mnd12c92p5">
<span class="m-text m-primary">evampi titthyā puthuso vadanti.</span><br />
</p>
<p id="mnd12c93p1">
<span class="m-text m-primary">**Sandiṭṭhirāgena hi tebhirattā**ti.</span><br />
</p>
<p id="mnd12c93p2">
<span class="m-text m-primary">Sakāya diṭṭhiyā diṭṭhirāgena rattā abhirattāti—</span><br />
</p>
<p id="mnd12c93p3">
<span class="m-text m-primary">sandiṭṭhirāgena hi tebhirattā.</span><br />
</p>
<p id="mnd12c94p1">
<span class="m-text m-primary">Tenāha bhagavā—</span><br />
</p>
<p id="mnd12c95p1">
<span class="m-text m-primary">“Aññaṁ ito yābhivadanti dhammaṁ,</span><br />
</p>
<p id="mnd12c95p2">
<span class="m-text m-primary">Aparaddhā suddhimakevalī te;</span><br />
</p>
<p id="mnd12c95p3">
<span class="m-text m-primary">Evampi titthyā puthuso vadanti,</span><br />
</p>
<p id="mnd12c95p4">
<span class="m-text m-primary">Sandiṭṭhirāgena hi tebhirattā”ti.</span><br />
</p>
<p id="mnd12c96p1">
<span class="m-text m-primary">**Idheva suddhiṁ iti vādayanti,**</span><br />
</p>
<p id="mnd12c96p2">
<span class="m-text m-primary">**Nāññesu dhammesu visuddhimāhu;**</span><br />
</p>
<p id="mnd12c96p3">
<span class="m-text m-primary">**Evampi titthyā puthuso niviṭṭhā,**</span><br />
</p>
<p id="mnd12c96p4">
<span class="m-text m-primary">**Sakāyane tattha daḷhaṁ vadānā.**</span><br />
</p>
<p id="mnd12c97p1">
<span class="m-text m-primary">**Idheva suddhiṁ iti vādayantī**ti.</span><br />
</p>
<p id="mnd12c97p2">
<span class="m-text m-primary">Idha suddhiṁ visuddhiṁ parisuddhiṁ, muttiṁ vimuttiṁ parimuttiṁ vadanti kathenti bhaṇanti dīpayanti voharanti.</span><br />
</p>
<p id="mnd12c97p3">
<span class="m-text m-primary">“Sassato loko, idameva saccaṁ moghamaññan”ti idha suddhiṁ visuddhiṁ parisuddhiṁ, muttiṁ vimuttiṁ parimuttiṁ vadanti kathenti bhaṇanti dīpayanti voharanti.</span><br />
</p>
<p id="mnd12c97p4">
<span class="m-text m-primary">“Asassato loko …pe…</span><br />
</p>
<p id="mnd12c97p5">
<span class="m-text m-primary">neva hoti na na hoti tathāgato paraṁ maraṇā, idameva saccaṁ moghamaññan”ti idha suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti voharantīti—</span><br />
</p>
<p id="mnd12c97p6">
<span class="m-text m-primary">idheva suddhiṁ iti vādayanti.</span><br />
</p>
<p id="mnd12c98p1">
<span class="m-text m-primary">**Nāññesu dhammesu visuddhimāhū**ti.</span><br />
</p>
<p id="mnd12c98p2">
<span class="m-text m-primary">Attano satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ ṭhapetvā sabbe paravāde khipanti ukkhipanti parikkhipanti.</span><br />
</p>
<p id="mnd12c98p3">
<span class="m-text m-primary">“So satthā na sabbaññū, dhammo na svākkhāto, gaṇo na suppaṭipanno, diṭṭhi na bhaddikā, paṭipadā na supaññattā, maggo na niyyāniko, natthettha suddhi vā visuddhi vā parisuddhi vā, mutti vā vimutti vā parimutti vā, natthettha sujjhanti vā visujjhanti vā parisujjhanti vā, muccanti vā vimuccanti vā parimuccanti vā hīnā nihīnā omakā lāmakā chatukkā parittā”ti, evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span><br />
</p>
<p id="mnd12c98p4">
<span class="m-text m-primary">nāññesu dhammesu visuddhimāhu.</span><br />
</p>
<p id="mnd12c99p1">
<span class="m-text m-primary">**Evampi titthyā puthuso niviṭṭhā**ti.</span><br />
</p>
<p id="mnd12c99p2">
<span class="m-text m-primary">Titthaṁ vuccati diṭṭhigataṁ.</span><br />
</p>
<p id="mnd12c99p3">
<span class="m-text m-primary">Titthiyā vuccanti diṭṭhigatikā.</span><br />
</p>
<p id="mnd12c99p4">
<span class="m-text m-primary">Puthudiṭṭhiyā puthudiṭṭhigatesu niviṭṭhā patiṭṭhitā allīnā upagatā ajjhositā adhimuttāti—</span><br />
</p>
<p id="mnd12c99p5">
<span class="m-text m-primary">evampi titthyā puthuso niviṭṭhā.</span><br />
</p>
<p id="mnd12c100p1">
<span class="m-text m-primary">**Sakāyane tattha daḷhaṁ vadānā**ti.</span><br />
</p>
<p id="mnd12c100p2">
<span class="m-text m-primary">Dhammo sakāyanaṁ, diṭṭhi sakāyanaṁ, paṭipadā sakāyanaṁ, maggo sakāyanaṁ, sakāyane daḷhavādā thiravādā balikavādā avaṭṭhitavādāti—</span><br />
</p>
<p id="mnd12c100p3">
<span class="m-text m-primary">sakāyane tattha daḷhaṁ vadānā.</span><br />
</p>
<p id="mnd12c101p1">
<span class="m-text m-primary">Tenāha bhagavā—</span><br />
</p>
<p id="mnd12c102p1">
<span class="m-text m-primary">“Idheva suddhiṁ iti vādayanti,</span><br />
</p>
<p id="mnd12c102p2">
<span class="m-text m-primary">Nāññesu dhammesu visuddhimāhu;</span><br />
</p>
<p id="mnd12c102p3">
<span class="m-text m-primary">Evampi titthyā puthuso niviṭṭhā,</span><br />
</p>
<p id="mnd12c102p4">
<span class="m-text m-primary">Sakāyane tattha daḷhaṁ vadānā”ti.</span><br />
</p>
<p id="mnd12c103p1">
<span class="m-text m-primary">**Sakāyane vāpi daḷhaṁ vadāno,**</span><br />
</p>
<p id="mnd12c103p2">
<span class="m-text m-primary">**Kamettha bāloti paraṁ daheyya;**</span><br />
</p>
<p id="mnd12c103p3">
<span class="m-text m-primary">**Sayaṁva so medhagamāvaheyya,**</span><br />
</p>
<p id="mnd12c103p4">
<span class="m-text m-primary">**Paraṁ vadaṁ bālamasuddhidhammaṁ.**</span><br />
</p>
<p id="mnd12c104p1">
<span class="m-text m-primary">**Sakāyane vāpi daḷhaṁ vadāno**ti.</span><br />
</p>
<p id="mnd12c104p2">
<span class="m-text m-primary">Dhammo sakāyanaṁ, diṭṭhi sakāyanaṁ, paṭipadā sakāyanaṁ, maggo sakāyanaṁ, sakāyane daḷhavādo thiravādo balikavādo avaṭṭhitavādoti—</span><br />
</p>
<p id="mnd12c104p3">
<span class="m-text m-primary">sakāyane vāpi daḷhaṁ vadāno.</span><br />
</p>
<p id="mnd12c105p1">
<span class="m-text m-primary">**Kamettha bāloti paraṁ daheyyā**ti.</span><br />
</p>
<p id="mnd12c105p2">
<span class="m-text m-primary">**Etthā**ti sakāya diṭṭhiyā sakāya khantiyā sakāya ruciyā sakāya laddhiyā paraṁ bālato hīnato nihīnato omakato lāmakato chatukkato parittato kaṁ daheyya kaṁ passeyya kaṁ dakkheyya kaṁ olokeyya kaṁ nijjhāyeyya kaṁ upaparikkheyyāti—</span><br />
</p>
<p id="mnd12c105p3">
<span class="m-text m-primary">kamettha bāloti paraṁ daheyya.</span><br />
</p>
<p id="mnd12c106p1">
<span class="m-text m-primary">**Sayaṁva so medhagamāvaheyya, paraṁ vadaṁ bālamasuddhidhamman**ti.</span><br />
</p>
<p id="mnd12c106p2">
<span class="m-text m-primary">Paro bālo hīno nihīno omako lāmako chatukko paritto asuddhidhammo avisuddhidhammo aparisuddhidhammo avodātadhammoti—</span><br />
</p>
<p id="mnd12c106p3">
<span class="m-text m-primary">evaṁ vadanto evaṁ kathento evaṁ bhaṇanto evaṁ dīpayanto evaṁ voharanto sayameva kalahaṁ bhaṇḍanaṁ viggahaṁ vivādaṁ medhagaṁ āvaheyya samāvaheyya āhareyya samāhareyya ākaḍḍheyya samākaḍḍheyya gaṇheyya parāmaseyya abhiniviseyyāti—</span><br />
</p>
<p id="mnd12c106p4">
<span class="m-text m-primary">sayaṁva so medhagamāvaheyya paraṁ vadaṁ bālamasuddhidhammaṁ.</span><br />
</p>
<p id="mnd12c107p1">
<span class="m-text m-primary">Tenāha bhagavā—</span><br />
</p>
<p id="mnd12c108p1">
<span class="m-text m-primary">“Sakāyane vāpi daḷhaṁ vadāno,</span><br />
</p>
<p id="mnd12c108p2">
<span class="m-text m-primary">Kamettha bāloti paraṁ daheyya;</span><br />
</p>
<p id="mnd12c108p3">
<span class="m-text m-primary">Sayaṁva so medhagamāvaheyya,</span><br />
</p>
<p id="mnd12c108p4">
<span class="m-text m-primary">Paraṁ vadaṁ bālamasuddhidhamman”ti.</span><br />
</p>
<p id="mnd12c109p1">
<span class="m-text m-primary">**Vinicchaye ṭhatvā sayaṁ pamāya,**</span><br />
</p>
<p id="mnd12c109p2">
<span class="m-text m-primary">**Uddhaṁsa lokasmiṁ vivādameti;**</span><br />
</p>
<p id="mnd12c109p3">
<span class="m-text m-primary">**Hitvāna sabbāni vinicchayāni,**</span><br />
</p>
<p id="mnd12c109p4">
<span class="m-text m-primary">**Na medhagaṁ kubbati jantu loke.**</span><br />
</p>
<p id="mnd12c110p1">
<span class="m-text m-primary">**Vinicchaye ṭhatvā sayaṁ pamāyā**ti.</span><br />
</p>
<p id="mnd12c110p2">
<span class="m-text m-primary">Vinicchayā vuccanti dvāsaṭṭhi diṭṭhigatāni.</span><br />
</p>
<p id="mnd12c110p3">
<span class="m-text m-primary">Vinicchayadiṭṭhiyā ṭhatvā patiṭṭhahitvā gaṇhitvā parāmasitvā abhinivisitvāti vinicchaye ṭhatvā.</span><br />
</p>
<p id="mnd12c110p4">
<span class="m-text m-primary">**Sayaṁ pamāyā**ti sayaṁ pamāya paminitvā.</span><br />
</p>
<p id="mnd12c110p5">
<span class="m-text m-primary">“Ayaṁ satthā sabbaññū”ti sayaṁ pamāya paminitvā,</span><br />
</p>
<p id="mnd12c110p6">
<span class="m-text m-primary">“ayaṁ dhammo svākkhāto …</span><br />
</p>
<p id="mnd12c110p7">
<span class="m-text m-primary">ayaṁ gaṇo suppaṭipanno …</span><br />
</p>
<p id="mnd12c110p8">
<span class="m-text m-primary">ayaṁ diṭṭhi bhaddikā …</span><br />
</p>
<p id="mnd12c110p9">
<span class="m-text m-primary">ayaṁ paṭipadā supaññattā …</span><br />
</p>
<p id="mnd12c110p10">
<span class="m-text m-primary">ayaṁ maggo niyyāniko”ti sayaṁ pamāya paminitvāti—</span><br />
</p>
<p id="mnd12c110p11">
<span class="m-text m-primary">vinicchaye ṭhatvā sayaṁ pamāya.</span><br />
</p>
<p id="mnd12c111p1">
<span class="m-text m-primary">**Uddhaṁsa lokasmiṁ vivādametī**ti.</span><br />
</p>
<p id="mnd12c111p2">
<span class="m-text m-primary">Uddhaṁso vuccati anāgataṁ.</span><br />
</p>
<p id="mnd12c111p3">
<span class="m-text m-primary">Attano vādaṁ uddhaṁ ṭhapetvā sayameva kalahaṁ bhaṇḍanaṁ viggahaṁ vivādaṁ medhagaṁ eti upeti upagacchati gaṇhāti parāmasati abhinivisatīti.</span><br />
</p>
<p id="mnd12c111p4">
<span class="m-text m-primary">Evampi uddhaṁsa lokasmiṁ vivādameti.</span><br />
</p>
<p id="mnd12c111p5">
<span class="m-text m-primary">Atha vā aññena uddhaṁ vādena saddhiṁ kalahaṁ karoti bhaṇḍanaṁ karoti viggahaṁ karoti vivādaṁ karoti medhagaṁ karoti—</span><br />
</p>
<p id="mnd12c111p6">
<span class="m-text m-primary">“na tvaṁ imaṁ dhammavinayaṁ ājānāsi …pe…</span><br />
</p>
<p id="mnd12c111p7">
<span class="m-text m-primary">nibbeṭhehi vā sace pahosī”ti.</span><br />
</p>
<p id="mnd12c111p8">
<span class="m-text m-primary">Evampi uddhaṁsa lokasmiṁ vivādameti.</span><br />
</p>
<p id="mnd12c112p1">
<span class="m-text m-primary">**Hitvāna sabbāni vinicchayānī**ti.</span><br />
</p>
<p id="mnd12c112p2">
<span class="m-text m-primary">Vinicchayā vuccanti dvāsaṭṭhi diṭṭhigatāni.</span><br />
</p>
<p id="mnd12c112p3">
<span class="m-text m-primary">Diṭṭhivinicchayā sabbe vinicchaye hitvā cajitvā pariccajitvā jahitvā pajahitvā vinodetvā byantiṁ karitvā anabhāvaṁ gametvāti—</span><br />
</p>
<p id="mnd12c112p4">
<span class="m-text m-primary">hitvāna sabbāni vinicchayāni.</span><br />
</p>
<p id="mnd12c113p1">
<span class="m-text m-primary">**Na medhagaṁ kubbati jantu loke**ti.</span><br />
</p>
<p id="mnd12c113p2">
<span class="m-text m-primary">Na kalahaṁ karoti, na bhaṇḍanaṁ karoti, na viggahaṁ karoti, na vivādaṁ karoti, na medhagaṁ karoti.</span><br />
</p>
<p id="mnd12c113p3">
<span class="m-text m-primary">Vuttañhetaṁ bhagavatā—</span><br />
</p>
<p id="mnd12c113p4">
<span class="m-text m-primary">“evaṁ vimuttacitto kho, aggivessana, bhikkhu na kenaci saṁvadati, na kenaci vivadati, yañca loke vuttaṁ tena ca voharati aparāmasan”ti.</span><br />
</p>
<p id="mnd12c113p5">
<span class="m-text m-primary">**Jantū**ti satto naro mānavo poso puggalo jīvo jāgu jantu indagu manujo.</span><br />
</p>
<p id="mnd12c113p6">
<span class="m-text m-primary">**Loke**ti apāyaloke …pe… āyatanaloketi—</span><br />
</p>
<p id="mnd12c113p7">
<span class="m-text m-primary">na medhagaṁ kubbati jantu loketi.</span><br />
</p>
<p id="mnd12c114p1">
<span class="m-text m-primary">Tenāha bhagavā—</span><br />
</p>
<p id="mnd12c115p1">
<span class="m-text m-primary">“Vinicchaye ṭhatvā sayaṁ pamāya,</span><br />
</p>
<p id="mnd12c115p2">
<span class="m-text m-primary">Uddhaṁsa lokasmiṁ vivādameti;</span><br />
</p>
<p id="mnd12c115p3">
<span class="m-text m-primary">Hitvāna sabbāni vinicchayāni,</span><br />
</p>
<p id="mnd12c115p4">
<span class="m-text m-primary">Na medhagaṁ kubbati jantu loke”ti.</span><br />
</p>
<p id="mnd12c116p1">
<span class="m-text m-primary">Cūḷabyūhasuttaniddeso dvādasamo.</span><br />
</p>
</section>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>