<!DOCTYPE html>
<html lang="en" prefix="og: http://ogp.me/ns#">
<head>
  <meta charset="UTF-8" />
  <title>ms &raquo; sutta &raquo; kn &raquo; mnd &raquo; Mahāniddesa | Theravadan</title>
  <link rel="stylesheet" href="https://www.theravadan.org/static/JetBrains-Mono.css" />
  <link rel="stylesheet" href="https://www.theravadan.org/static/m-dark-mod.css" />
  <link rel="icon" href="https://www.theravadan.org/images/favicon.jpeg" type="image/jpeg" />
  <link rel="canonical" href="https://www.theravadan.org/pages/mndy002z.html" />
  <meta name="viewport" content="width=device-width, initial-scale=1.0" />
  <meta property="og:site_name" content="Theravadan" />
  <meta property="og:title" content="Mahāniddesa" />
  <meta name="twitter:title" content="Mahāniddesa" />
  <meta property="og:url" content="https://www.theravadan.org/pages/mndy002z.html" />
  <meta property="og:description" content="Aṭṭhakavagga 2. Guhaṭṭhakasuttaniddesa Atha guhaṭṭhakasuttaniddesaṁ vakkhati— **Satto guhāyaṁ bahunābhichanno,** **Tiṭṭhaṁ naro mohanasmiṁ pagāḷho;** **Dūre vivekā hi tathāvidho so,** **Kāmā hi loke na hi suppahāyā.** **Satto guhāyaṁ bahunābhichanno**ti. Sattoti hi kho vuttaṁ, api ca guhā tāva vattabbā. **Guhā** vuccati kāyo. Kāyoti vā guhāti vā dehoti …" />
  <meta name="twitter:description" content="Aṭṭhakavagga 2. Guhaṭṭhakasuttaniddesa Atha guhaṭṭhakasuttaniddesaṁ vakkhati— **Satto guhāyaṁ bahunābhichanno,** **Tiṭṭhaṁ naro mohanasmiṁ pagāḷho;** **Dūre vivekā hi tathāvidho so,** **Kāmā hi loke na hi suppahāyā.** **Satto guhāyaṁ bahunābhichanno**ti. Sattoti hi kho vuttaṁ, api ca guhā tāva vattabbā. **Guhā** vuccati kāyo. Kāyoti vā guhāti vā dehoti …" />
  <meta name="twitter:card" content="summary" />
  <meta property="og:type" content="page" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://www.theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://www.theravadan.org/pages/ms-index.html">ms</a> &raquo;
            <a href="https://www.theravadan.org/pages/ms-sutta-index.html">sutta</a> &raquo;
            <a href="https://www.theravadan.org/pages/ms-sutta-kn-index.html">kn</a> &raquo;
            <a href="https://www.theravadan.org/pages/ms-sutta-kn-mnd-index.html">mnd</a> &raquo;
          </span>
          Mahāniddesa
        </h1>
<!-- content -->
<section id="atthakavagga">
<h2><a href="#atthakavagga">Aṭṭhakavagga</a></h2>
<section id="guhatthakasuttaniddesa">
<h3><a href="#guhatthakasuttaniddesa">2. Guhaṭṭhakasuttaniddesa</a></h3>
<p id="mnd2c1p1">
<span class="m-text m-primary">Atha guhaṭṭhakasuttaniddesaṁ vakkhati—</span><br />
</p>
<p id="mnd2c2p1">
<span class="m-text m-primary">**Satto guhāyaṁ bahunābhichanno,**</span><br />
</p>
<p id="mnd2c2p2">
<span class="m-text m-primary">**Tiṭṭhaṁ naro mohanasmiṁ pagāḷho;**</span><br />
</p>
<p id="mnd2c2p3">
<span class="m-text m-primary">**Dūre vivekā hi tathāvidho so,**</span><br />
</p>
<p id="mnd2c2p4">
<span class="m-text m-primary">**Kāmā hi loke na hi suppahāyā.**</span><br />
</p>
<p id="mnd2c3p1">
<span class="m-text m-primary">**Satto guhāyaṁ bahunābhichanno**ti.</span><br />
</p>
<p id="mnd2c3p2">
<span class="m-text m-primary">Sattoti hi kho vuttaṁ, api ca guhā tāva vattabbā.</span><br />
</p>
<p id="mnd2c3p3">
<span class="m-text m-primary">**Guhā** vuccati kāyo.</span><br />
</p>
<p id="mnd2c3p4">
<span class="m-text m-primary">Kāyoti vā guhāti vā dehoti vā sandehoti vā nāvāti vā rathoti vā dhajoti vā vammikoti vā nagaranti vā nīḷanti vā kuṭīti vā gaṇḍoti vā kumbhoti vā nāgoti vā kāyassetaṁ adhivacanaṁ.</span><br />
</p>
<p id="mnd2c3p5">
<span class="m-text m-primary">**Satto guhāyan**ti guhāyaṁ satto visatto āsatto laggo laggito palibuddho.</span><br />
</p>
<p id="mnd2c3p6">
<span class="m-text m-primary">Yathā bhittikhile vā nāgadante vā gaṇḍaṁ sattaṁ visattaṁ āsattaṁ laggaṁ laggitaṁ palibuddhaṁ;</span><br />
</p>
<p id="mnd2c3p7">
<span class="m-text m-primary">evamevaṁ guhāyaṁ satto visatto āsatto laggo laggito palibuddho.</span><br />
</p>
<p id="mnd2c3p8">
<span class="m-text m-primary">Vuttañhetaṁ bhagavatā—</span><br />
</p>
<p id="mnd2c4p1">
<span class="m-text m-primary">“Rūpe kho, rādha, yo chando yo rāgo yā nandī yā taṇhā ye upayūpādānā cetaso adhiṭṭhānābhinivesānusayā, tatra satto tatra visatto;</span><br />
</p>
<p id="mnd2c4p2">
<span class="m-text m-primary">tasmā sattoti vuccati.</span><br />
</p>
<p id="mnd2c4p3">
<span class="m-text m-primary">Vedanāya kho, rādha …pe…</span><br />
</p>
<p id="mnd2c4p4">
<span class="m-text m-primary">saññāya kho, rādha …</span><br />
</p>
<p id="mnd2c4p5">
<span class="m-text m-primary">saṅkhāresu kho, rādha …</span><br />
</p>
<p id="mnd2c4p6">
<span class="m-text m-primary">viññāṇe kho, rādha, yo chando yo rāgo yā nandī yā taṇhā ye upayūpādānā cetaso adhiṭṭhānābhinivesānusayā, tatra satto tatra visatto;</span><br />
</p>
<p id="mnd2c4p7">
<span class="m-text m-primary">tasmā sattoti vuccati.</span><br />
</p>
<p id="mnd2c4p8">
<span class="m-text m-primary">Sattoti lagganādhivacanan”ti—</span><br />
</p>
<p id="mnd2c4p9">
<span class="m-text m-primary">satto guhāyaṁ.</span><br />
</p>
<p id="mnd2c4p10">
<span class="m-text m-primary">**Bahunābhichanno**ti bahukehi kilesehi channo, rāgena channo dosena channo mohena channo kodhena channo upanāhena channo makkhena channo paḷāsena channo issāya channo macchariyena channo māyāya channo sāṭheyyena channo thambhena channo sārambhena channo mānena channo atimānena channo madena channo pamādena channo—</span><br />
</p>
<p id="mnd2c4p11">
<span class="m-text m-primary">sabbakilesehi …</span><br />
</p>
<p id="mnd2c4p12">
<span class="m-text m-primary">sabbaduccaritehi …</span><br />
</p>
<p id="mnd2c4p13">
<span class="m-text m-primary">sabbadarathehi …</span><br />
</p>
<p id="mnd2c4p14">
<span class="m-text m-primary">sabbapariḷāhehi …</span><br />
</p>
<p id="mnd2c4p15">
<span class="m-text m-primary">sabbasantāpehi …</span><br />
</p>
<p id="mnd2c4p16">
<span class="m-text m-primary">sabbākusalābhisaṅkhārehi channo vichanno ucchanno āvuto nivuto ovuto pihito paṭicchanno paṭikujjitoti—</span><br />
</p>
<p id="mnd2c4p17">
<span class="m-text m-primary">satto guhāyaṁ bahunābhichanno.</span><br />
</p>
<p id="mnd2c5p1">
<span class="m-text m-primary">**Tiṭṭhaṁ naro mohanasmiṁ pagāḷho**ti tiṭṭhanto naro ratto rāgavasena tiṭṭhati, duṭṭho dosavasena tiṭṭhati, mūḷho mohavasena tiṭṭhati, vinibaddho mānavasena tiṭṭhati, parāmaṭṭho diṭṭhivasena tiṭṭhati, vikkhepagato uddhaccavasena tiṭṭhati, aniṭṭhaṅgato vicikicchāvasena tiṭṭhati, thāmagato anusayavasena tiṭṭhati.</span><br />
</p>
<p id="mnd2c5p2">
<span class="m-text m-primary">Evampi tiṭṭhaṁ naro.</span><br />
</p>
<p id="mnd2c6p1">
<span class="m-text m-primary">Vuttañhetaṁ bhagavatā—</span><br />
</p>
<p id="mnd2c6p2">
<span class="m-text m-primary">“santi, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā, tañce bhikkhu abhinandati abhivadati ajjhosāya tiṭṭhati.</span><br />
</p>
<p id="mnd2c6p3">
<span class="m-text m-primary">Santi, bhikkhave, sotaviññeyyā saddā …</span><br />
</p>
<p id="mnd2c6p4">
<span class="m-text m-primary">ghānaviññeyyā gandhā …</span><br />
</p>
<p id="mnd2c6p5">
<span class="m-text m-primary">jivhāviññeyyā rasā …</span><br />
</p>
<p id="mnd2c6p6">
<span class="m-text m-primary">kāyaviññeyyā phoṭṭhabbā …</span><br />
</p>
<p id="mnd2c6p7">
<span class="m-text m-primary">manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā, tañce bhikkhu abhinandati abhivadati ajjhosāya tiṭṭhatī”ti.</span><br />
</p>
<p id="mnd2c6p8">
<span class="m-text m-primary">Evampi tiṭṭhaṁ naro.</span><br />
</p>
<p id="mnd2c7p1">
<span class="m-text m-primary">Vuttañhetaṁ bhagavatā—</span><br />
</p>
<p id="mnd2c7p2">
<span class="m-text m-primary">“rūpūpayaṁ vā, bhikkhave, viññāṇaṁ tiṭṭhamānaṁ tiṭṭhati, rūpārammaṇaṁ rūpapatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjati.</span><br />
</p>
<p id="mnd2c7p3">
<span class="m-text m-primary">Vedanūpayaṁ vā, bhikkhave …</span><br />
</p>
<p id="mnd2c7p4">
<span class="m-text m-primary">saññūpayaṁ …</span><br />
</p>
<p id="mnd2c7p5">
<span class="m-text m-primary">saṅkhārūpayaṁ vā, bhikkhave, viññāṇaṁ tiṭṭhamānaṁ tiṭṭhati, saṅkhārārammaṇaṁ saṅkhārapatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjatī”ti.</span><br />
</p>
<p id="mnd2c7p6">
<span class="m-text m-primary">Evampi tiṭṭhaṁ naro.</span><br />
</p>
<p id="mnd2c8p1">
<span class="m-text m-primary">Vuttampi hetaṁ bhagavatā—</span><br />
</p>
<p id="mnd2c8p2">
<span class="m-text m-primary">“kabaḷīkāre ce, bhikkhave, āhāre atthi rāgo atthi nandī atthi taṇhā, patiṭṭhitaṁ tattha viññāṇaṁ virūḷhaṁ.</span><br />
</p>
<p id="mnd2c8p3">
<span class="m-text m-primary">Yattha patiṭṭhitaṁ viññāṇaṁ virūḷhaṁ, atthi tattha nāmarūpassāvakkanti.</span><br />
</p>
<p id="mnd2c8p4">
<span class="m-text m-primary">Yattha atthi nāmarūpassāvakkanti, atthi tattha saṅkhārānaṁ vuddhi.</span><br />
</p>
<p id="mnd2c8p5">
<span class="m-text m-primary">Yattha atthi saṅkhārānaṁ vuddhi, atthi tattha āyatiṁ punabbhavābhinibbatti.</span><br />
</p>
<p id="mnd2c8p6">
<span class="m-text m-primary">Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ.</span><br />
</p>
<p id="mnd2c8p7">
<span class="m-text m-primary">Yattha atthi āyatiṁ jātijarāmaraṇaṁ, sasokaṁ taṁ, bhikkhave, sarajaṁ saupāyāsanti vadāmī”ti.</span><br />
</p>
<p id="mnd2c8p8">
<span class="m-text m-primary">Evampi tiṭṭhaṁ naro.</span><br />
</p>
<p id="mnd2c9p1">
<span class="m-text m-primary">“Phasse ce, bhikkhave, āhāre …pe…</span><br />
</p>
<p id="mnd2c9p2">
<span class="m-text m-primary">manosañcetanāya ce, bhikkhave, āhāre …</span><br />
</p>
<p id="mnd2c9p3">
<span class="m-text m-primary">viññāṇe ce, bhikkhave, āhāre atthi rāgo atthi nandī atthi taṇhā, patiṭṭhitaṁ tattha viññāṇaṁ virūḷhaṁ.</span><br />
</p>
<p id="mnd2c9p4">
<span class="m-text m-primary">Yattha patiṭṭhitaṁ viññāṇaṁ virūḷhaṁ, atthi tattha nāmarūpassāvakkanti.</span><br />
</p>
<p id="mnd2c9p5">
<span class="m-text m-primary">Yattha atthi nāmarūpassāvakkanti, atthi tattha saṅkhārānaṁ vuddhi.</span><br />
</p>
<p id="mnd2c9p6">
<span class="m-text m-primary">Yattha atthi saṅkhārānaṁ vuddhi, atthi tattha āyatiṁ punabbhavābhinibbatti.</span><br />
</p>
<p id="mnd2c9p7">
<span class="m-text m-primary">Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ.</span><br />
</p>
<p id="mnd2c9p8">
<span class="m-text m-primary">Yattha atthi āyatiṁ jātijarāmaraṇaṁ, sasokaṁ taṁ, bhikkhave, sarajaṁ saupāyāsanti vadāmī”ti.</span><br />
</p>
<p id="mnd2c9p9">
<span class="m-text m-primary">Evampi tiṭṭhaṁ naro.</span><br />
</p>
<p id="mnd2c10p1">
<span class="m-text m-primary">**Mohanasmiṁ pagāḷho**ti.</span><br />
</p>
<p id="mnd2c10p2">
<span class="m-text m-primary">Mohanā vuccanti pañca kāmaguṇā.</span><br />
</p>
<p id="mnd2c10p3">
<span class="m-text m-primary">Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā;</span><br />
</p>
<p id="mnd2c10p4">
<span class="m-text m-primary">sotaviññeyyā saddā …</span><br />
</p>
<p id="mnd2c10p5">
<span class="m-text m-primary">ghānaviññeyyā gandhā …</span><br />
</p>
<p id="mnd2c10p6">
<span class="m-text m-primary">jivhāviññeyyā rasā …</span><br />
</p>
<p id="mnd2c10p7">
<span class="m-text m-primary">kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.</span><br />
</p>
<p id="mnd2c10p8">
<span class="m-text m-primary">Kiṁ kāraṇā mohanā vuccanti pañca kāmaguṇā?</span><br />
</p>
<p id="mnd2c10p9">
<span class="m-text m-primary">Yebhuyyena devamanussā pañcasu kāmaguṇesu muyhanti sammuyhanti sampamuyhanti, mūḷhā sammūḷhā sampamūḷhā avijjāya andhīkatā āvutā nivutā ovutā pihitā paṭicchannā paṭikujjitā, taṁ kāraṇā mohanā vuccanti pañca kāmaguṇā.</span><br />
</p>
<p id="mnd2c10p10">
<span class="m-text m-primary">**Mohanasmiṁ pagāḷho**ti mohanasmiṁ pagāḷho ogāḷho ajjhogāḷho nimuggoti—</span><br />
</p>
<p id="mnd2c10p11">
<span class="m-text m-primary">tiṭṭhaṁ naro mohanasmiṁ pagāḷho.</span><br />
</p>
<p id="mnd2c11p1">
<span class="m-text m-primary">**Dūre vivekā hi tathāvidho so**ti.</span><br />
</p>
<p id="mnd2c11p2">
<span class="m-text m-primary">**Vivekā**ti tayo vivekā—</span><br />
</p>
<p id="mnd2c11p3">
<span class="m-text m-primary">kāyaviveko, cittaviveko, upadhiviveko.</span><br />
</p>
<p id="mnd2c11p4">
<span class="m-text m-primary">Katamo kāyaviveko?</span><br />
</p>
<p id="mnd2c11p5">
<span class="m-text m-primary">Idha bhikkhu vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ.</span><br />
</p>
<p id="mnd2c11p6">
<span class="m-text m-primary">Kāyena vivitto viharati.</span><br />
</p>
<p id="mnd2c11p7">
<span class="m-text m-primary">So eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya pavisati, eko paṭikkamati, eko raho nisīdati, eko caṅkamaṁ adhiṭṭhāti, eko carati viharati iriyati vattati pāleti yapeti yāpeti.</span><br />
</p>
<p id="mnd2c11p8">
<span class="m-text m-primary">Ayaṁ kāyaviveko.</span><br />
</p>
<p id="mnd2c12p1">
<span class="m-text m-primary">Katamo cittaviveko?</span><br />
</p>
<p id="mnd2c12p2">
<span class="m-text m-primary">Paṭhamaṁ jhānaṁ samāpannassa nīvaraṇehi cittaṁ vivittaṁ hoti.</span><br />
</p>
<p id="mnd2c12p3">
<span class="m-text m-primary">Dutiyaṁ jhānaṁ samāpannassa vitakkavicārehi cittaṁ vivittaṁ hoti.</span><br />
</p>
<p id="mnd2c12p4">
<span class="m-text m-primary">Tatiyaṁ jhānaṁ samāpannassa pītiyā cittaṁ vivittaṁ hoti.</span><br />
</p>
<p id="mnd2c12p5">
<span class="m-text m-primary">Catutthaṁ jhānaṁ samāpannassa sukhadukkhehi cittaṁ vivittaṁ hoti.</span><br />
</p>
<p id="mnd2c12p6">
<span class="m-text m-primary">Ākāsānañcāyatanaṁ samāpannassa rūpasaññāya paṭighasaññāya nānattasaññāya cittaṁ vivittaṁ hoti.</span><br />
</p>
<p id="mnd2c12p7">
<span class="m-text m-primary">Viññāṇañcāyatanaṁ samāpannassa ākāsānañcāyatanasaññāya cittaṁ vivittaṁ hoti.</span><br />
</p>
<p id="mnd2c12p8">
<span class="m-text m-primary">Ākiñcaññāyatanaṁ samāpannassa viññāṇañcāyatanasaññāya cittaṁ vivittaṁ hoti.</span><br />
</p>
<p id="mnd2c12p9">
<span class="m-text m-primary">Nevasaññānāsaññāyatanaṁ samāpannassa ākiñcaññāyatanasaññāya cittaṁ vivittaṁ hoti.</span><br />
</p>
<p id="mnd2c12p10">
<span class="m-text m-primary">Sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā, tadekaṭṭhehi ca kilesehi cittaṁ vivittaṁ hoti.</span><br />
</p>
<p id="mnd2c12p11">
<span class="m-text m-primary">Sakadāgāmissa oḷārikā kāmarāgasaṁyojanā paṭighasaṁyojanā oḷārikā kāmarāgānusayā paṭighānusayā, tadekaṭṭhehi ca kilesehi cittaṁ vivittaṁ hoti.</span><br />
</p>
<p id="mnd2c12p12">
<span class="m-text m-primary">Anāgāmissa anusahagatā kāmarāgasaṁyojanā paṭighasaṁyojanā anusahagatā kāmarāgānusayā paṭighānusayā, tadekaṭṭhehi ca kilesehi cittaṁ vivittaṁ hoti.</span><br />
</p>
<p id="mnd2c12p13">
<span class="m-text m-primary">Arahato rūpārūparāgā mānā uddhaccā avijjāya mānānusayā bhavarāgānusayā avijjānusayā, tadekaṭṭhehi ca kilesehi bahiddhā ca sabbanimittehi cittaṁ vivittaṁ hoti.</span><br />
</p>
<p id="mnd2c12p14">
<span class="m-text m-primary">Ayaṁ cittaviveko.</span><br />
</p>
<p id="mnd2c13p1">
<span class="m-text m-primary">Katamo upadhiviveko?</span><br />
</p>
<p id="mnd2c13p2">
<span class="m-text m-primary">**Upadhi** vuccanti kilesā ca khandhā ca abhisaṅkhārā ca.</span><br />
</p>
<p id="mnd2c13p3">
<span class="m-text m-primary">Upadhiviveko vuccati amataṁ nibbānaṁ.</span><br />
</p>
<p id="mnd2c13p4">
<span class="m-text m-primary">Yo sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.</span><br />
</p>
<p id="mnd2c13p5">
<span class="m-text m-primary">Ayaṁ upadhiviveko.</span><br />
</p>
<p id="mnd2c13p6">
<span class="m-text m-primary">Kāyaviveko ca vivekaṭṭhakāyānaṁ nekkhammābhiratānaṁ, cittaviveko ca parisuddhacittānaṁ paramavodānappattānaṁ, upadhiviveko ca nirūpadhīnaṁ puggalānaṁ visaṅkhāragatānaṁ.</span><br />
</p>
<p id="mnd2c14p1">
<span class="m-text m-primary">**Dūre vivekā hī**ti.</span><br />
</p>
<p id="mnd2c14p2">
<span class="m-text m-primary">Yo so evaṁ guhāyaṁ satto, evaṁ bahukehi kilesehi channo, evaṁ mohanasmiṁ pagāḷho, so kāyavivekāpi dūre, cittavivekāpi dūre, upadhivivekāpi dūre vidūre suvidūre na santike na sāmantā anāsanne vivekaṭṭhe.</span><br />
</p>
<p id="mnd2c14p3">
<span class="m-text m-primary">**Tathāvidho**ti tādiso tassaṇṭhito tappakāro tappaṭibhāgo yo so mohanasmiṁ pagāḷhoti—</span><br />
</p>
<p id="mnd2c14p4">
<span class="m-text m-primary">dūre vivekā hi tathāvidho so.</span><br />
</p>
<p id="mnd2c15p1">
<span class="m-text m-primary">**Kāmā hi loke na hi suppahāyā**ti.</span><br />
</p>
<p id="mnd2c15p2">
<span class="m-text m-primary">**Kāmā**ti uddānato dve kāmā—</span><br />
</p>
<p id="mnd2c15p3">
<span class="m-text m-primary">vatthukāmā ca kilesakāmā ca.</span><br />
</p>
<p id="mnd2c15p4">
<span class="m-text m-primary">Katame vatthukāmā?</span><br />
</p>
<p id="mnd2c15p5">
<span class="m-text m-primary">Manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāvuraṇā dāsidāsā ajeḷakā kukkuṭasūkarā hatthigavāssavaḷavā, khettaṁ vatthuṁ hiraññaṁ suvaṇṇaṁ, gāmanigamarājadhāniyo raṭṭhañca janapado ca koso ca koṭṭhāgārañca, yaṁ kiñci rajanīyaṁ vatthu—</span><br />
</p>
<p id="mnd2c15p6">
<span class="m-text m-primary">vatthukāmā.</span><br />
</p>
<p id="mnd2c15p7">
<span class="m-text m-primary">Api ca atītā kāmā anāgatā kāmā paccuppannā kāmā, ajjhattā kāmā bahiddhā kāmā ajjhattabahiddhā kāmā, hīnā kāmā majjhimā kāmā paṇītā kāmā, āpāyikā kāmā mānusikā kāmā dibbā kāmā paccupaṭṭhitā kāmā, nimmitā kāmā animmitā kāmā paranimmitā kāmā, pariggahitā kāmā apariggahitā kāmā, mamāyitā kāmā amamāyitā kāmā, sabbepi kāmāvacarā dhammā, sabbepi rūpāvacarā dhammā, sabbepi arūpāvacarā dhammā, taṇhāvatthukā taṇhārammaṇā kāmanīyaṭṭhena rajanīyaṭṭhena madanīyaṭṭhena kāmā.</span><br />
</p>
<p id="mnd2c15p8">
<span class="m-text m-primary">Ime vuccanti vatthukāmā.</span><br />
</p>
<p id="mnd2c16p1">
<span class="m-text m-primary">Katame kilesakāmā?</span><br />
</p>
<p id="mnd2c16p2">
<span class="m-text m-primary">Chando kāmo rāgo kāmo chandarāgo kāmo, saṅkappo kāmo rāgo kāmo saṅkapparāgo kāmo, yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṁ kāmogho kāmayogo kāmupādānaṁ kāmacchandanīvaraṇaṁ.</span><br />
</p>
<p id="mnd2c17p1">
<span class="m-text m-primary">“Addasaṁ kāma te mūlaṁ,</span><br />
</p>
<p id="mnd2c17p2">
<span class="m-text m-primary">Saṅkappā kāma jāyasi;</span><br />
</p>
<p id="mnd2c17p3">
<span class="m-text m-primary">Na taṁ saṅkappayissāmi,</span><br />
</p>
<p id="mnd2c17p4">
<span class="m-text m-primary">Evaṁ kāma na hehisī”ti.—</span><br />
</p>
<p id="mnd2c18p1">
<span class="m-text m-primary">Ime vuccanti kilesakāmā.</span><br />
</p>
<p id="mnd2c18p2">
<span class="m-text m-primary">**Loke**ti apāyaloke manussaloke devaloke, khandhaloke dhātuloke āyatanaloke.</span><br />
</p>
<p id="mnd2c18p3">
<span class="m-text m-primary">**Kāmā hi loke na hi suppahāyā**ti.</span><br />
</p>
<p id="mnd2c18p4">
<span class="m-text m-primary">Kāmā hi loke duppahāyā duccajjā duppariccajjā dunnimmadayā dunniveṭhayā dubbiniveṭhayā duttarā duppatarā dussamatikkamā dubbinivattāti—</span><br />
</p>
<p id="mnd2c18p5">
<span class="m-text m-primary">kāmā hi loke na hi suppahāyā.</span><br />
</p>
<p id="mnd2c19p1">
<span class="m-text m-primary">Tenāha bhagavā—</span><br />
</p>
<p id="mnd2c20p1">
<span class="m-text m-primary">“Satto guhāyaṁ bahunābhichanno,</span><br />
</p>
<p id="mnd2c20p2">
<span class="m-text m-primary">Tiṭṭhaṁ naro mohanasmiṁ pagāḷho;</span><br />
</p>
<p id="mnd2c20p3">
<span class="m-text m-primary">Dūre vivekā hi tathāvidho so,</span><br />
</p>
<p id="mnd2c20p4">
<span class="m-text m-primary">Kāmā hi loke na hi suppahāyā”ti.</span><br />
</p>
<p id="mnd2c21p1">
<span class="m-text m-primary">**Icchānidānā bhavasātabaddhā,**</span><br />
</p>
<p id="mnd2c21p2">
<span class="m-text m-primary">**Te duppamuñcā na hi aññamokkhā;**</span><br />
</p>
<p id="mnd2c21p3">
<span class="m-text m-primary">**Pacchā pure vāpi apekkhamānā,**</span><br />
</p>
<p id="mnd2c21p4">
<span class="m-text m-primary">**Ime va kāme purime va jappaṁ.**</span><br />
</p>
<p id="mnd2c22p1">
<span class="m-text m-primary">**Icchānidānā bhavasātabaddhā**ti.</span><br />
</p>
<p id="mnd2c22p2">
<span class="m-text m-primary">Icchā vuccati taṇhā.</span><br />
</p>
<p id="mnd2c22p3">
<span class="m-text m-primary">Yo rāgo sārāgo anunayo anurodho nandī nandirāgo, cittassa sārāgo icchā mucchā ajjhosānaṁ gedho paligedho saṅgo paṅko, ejā māyā janikā sañjananī sibbinī jālinī saritā visattikā, suttaṁ visaṭā āyūhinī dutiyā paṇidhi bhavanetti, vanaṁ vanatho sandhavo sneho apekkhā paṭibandhu, āsā āsīsanā āsīsitattaṁ, rūpāsā saddāsā gandhāsā rasāsā phoṭṭhabbāsā, lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañchikatā sādhukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā, rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ, upakkileso anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso mārabaḷisaṁ māravisayo, taṇhānadī taṇhājālaṁ taṇhāgaddulaṁ taṇhāsamuddo abhijjhā lobho akusalamūlaṁ.</span><br />
</p>
<p id="mnd2c22p4">
<span class="m-text m-primary">**Icchānidānā**ti icchānidānakā icchāhetukā icchāpaccayā icchākāraṇā icchāpabhavāti—</span><br />
</p>
<p id="mnd2c22p5">
<span class="m-text m-primary">icchānidānā.</span><br />
</p>
<p id="mnd2c23p1">
<span class="m-text m-primary">**Bhavasātabaddhā**ti.</span><br />
</p>
<p id="mnd2c23p2">
<span class="m-text m-primary">Ekaṁ bhavasātaṁ—</span><br />
</p>
<p id="mnd2c23p3">
<span class="m-text m-primary">sukhā vedanā.</span><br />
</p>
<p id="mnd2c23p4">
<span class="m-text m-primary">Dve bhavasātāni—</span><br />
</p>
<p id="mnd2c23p5">
<span class="m-text m-primary">sukhā ca vedanā iṭṭhañca vatthu.</span><br />
</p>
<p id="mnd2c23p6">
<span class="m-text m-primary">Tīṇi bhavasātāni—</span><br />
</p>
<p id="mnd2c23p7">
<span class="m-text m-primary">yobbaññaṁ, ārogyaṁ, jīvitaṁ.</span><br />
</p>
<p id="mnd2c23p8">
<span class="m-text m-primary">Cattāri bhavasātāni—</span><br />
</p>
<p id="mnd2c23p9">
<span class="m-text m-primary">lābho, yaso, pasaṁsā, sukhaṁ.</span><br />
</p>
<p id="mnd2c23p10">
<span class="m-text m-primary">Pañca bhavasātāni—</span><br />
</p>
<p id="mnd2c23p11">
<span class="m-text m-primary">manāpikā rūpā,</span><br />
</p>
<p id="mnd2c23p12">
<span class="m-text m-primary">manāpikā saddā,</span><br />
</p>
<p id="mnd2c23p13">
<span class="m-text m-primary">manāpikā gandhā,</span><br />
</p>
<p id="mnd2c23p14">
<span class="m-text m-primary">manāpikā rasā,</span><br />
</p>
<p id="mnd2c23p15">
<span class="m-text m-primary">manāpikā phoṭṭhabbā.</span><br />
</p>
<p id="mnd2c23p16">
<span class="m-text m-primary">Cha bhavasātāni—</span><br />
</p>
<p id="mnd2c23p17">
<span class="m-text m-primary">cakkhusampadā,</span><br />
</p>
<p id="mnd2c23p18">
<span class="m-text m-primary">sotasampadā,</span><br />
</p>
<p id="mnd2c23p19">
<span class="m-text m-primary">ghānasampadā,</span><br />
</p>
<p id="mnd2c23p20">
<span class="m-text m-primary">jivhāsampadā,</span><br />
</p>
<p id="mnd2c23p21">
<span class="m-text m-primary">kāyasampadā,</span><br />
</p>
<p id="mnd2c23p22">
<span class="m-text m-primary">manosampadā.</span><br />
</p>
<p id="mnd2c23p23">
<span class="m-text m-primary">Bhavasātabaddhā,</span><br />
</p>
<p id="mnd2c23p24">
<span class="m-text m-primary">sukhāya vedanāya sātabaddhā,</span><br />
</p>
<p id="mnd2c23p25">
<span class="m-text m-primary">iṭṭhasmiṁ vatthusmiṁ baddhā,</span><br />
</p>
<p id="mnd2c23p26">
<span class="m-text m-primary">yobbaññe baddhā,</span><br />
</p>
<p id="mnd2c23p27">
<span class="m-text m-primary">ārogye baddhā,</span><br />
</p>
<p id="mnd2c23p28">
<span class="m-text m-primary">jīvite baddhā,</span><br />
</p>
<p id="mnd2c23p29">
<span class="m-text m-primary">lābhe baddhā,</span><br />
</p>
<p id="mnd2c23p30">
<span class="m-text m-primary">yase baddhā,</span><br />
</p>
<p id="mnd2c23p31">
<span class="m-text m-primary">pasaṁsāyaṁ baddhā,</span><br />
</p>
<p id="mnd2c23p32">
<span class="m-text m-primary">sukhe baddhā,</span><br />
</p>
<p id="mnd2c23p33">
<span class="m-text m-primary">manāpikesu rūpesu baddhā,</span><br />
</p>
<p id="mnd2c23p34">
<span class="m-text m-primary">saddesu,</span><br />
</p>
<p id="mnd2c23p35">
<span class="m-text m-primary">gandhesu,</span><br />
</p>
<p id="mnd2c23p36">
<span class="m-text m-primary">rasesu,</span><br />
</p>
<p id="mnd2c23p37">
<span class="m-text m-primary">manāpikesu phoṭṭhabbesu baddhā,</span><br />
</p>
<p id="mnd2c23p38">
<span class="m-text m-primary">cakkhusampadāya baddhā, sota,</span><br />
</p>
<p id="mnd2c23p39">
<span class="m-text m-primary">ghāna,</span><br />
</p>
<p id="mnd2c23p40">
<span class="m-text m-primary">jivhā,</span><br />
</p>
<p id="mnd2c23p41">
<span class="m-text m-primary">kāya,</span><br />
</p>
<p id="mnd2c23p42">
<span class="m-text m-primary">manosampadāya baddhā, vibaddhā ābaddhā laggā laggitā palibaddhāti—</span><br />
</p>
<p id="mnd2c23p43">
<span class="m-text m-primary">icchānidānā bhavasātabaddhā.</span><br />
</p>
<p id="mnd2c24p1">
<span class="m-text m-primary">**Te duppamuñcā na hi aññamokkhā**ti te vā bhavasātavatthū duppamuñcā, sattā vā etto dummocayā.</span><br />
</p>
<p id="mnd2c24p2">
<span class="m-text m-primary">Kathaṁ te bhavasātavatthū duppamuñcā?</span><br />
</p>
<p id="mnd2c24p3">
<span class="m-text m-primary">Sukhā vedanā duppamuñcā,</span><br />
</p>
<p id="mnd2c24p4">
<span class="m-text m-primary">iṭṭhaṁ vatthu duppamuñcaṁ,</span><br />
</p>
<p id="mnd2c24p5">
<span class="m-text m-primary">yobbaññaṁ duppamuñcaṁ,</span><br />
</p>
<p id="mnd2c24p6">
<span class="m-text m-primary">ārogyaṁ duppamuñcaṁ,</span><br />
</p>
<p id="mnd2c24p7">
<span class="m-text m-primary">jīvitaṁ duppamuñcaṁ,</span><br />
</p>
<p id="mnd2c24p8">
<span class="m-text m-primary">lābho duppamuñco,</span><br />
</p>
<p id="mnd2c24p9">
<span class="m-text m-primary">yaso duppamuñco,</span><br />
</p>
<p id="mnd2c24p10">
<span class="m-text m-primary">pasaṁsā duppamuñcā,</span><br />
</p>
<p id="mnd2c24p11">
<span class="m-text m-primary">sukhaṁ duppamuñcaṁ,</span><br />
</p>
<p id="mnd2c24p12">
<span class="m-text m-primary">manāpikā rūpā duppamuñcā,</span><br />
</p>
<p id="mnd2c24p13">
<span class="m-text m-primary">manāpikā saddā,</span><br />
</p>
<p id="mnd2c24p14">
<span class="m-text m-primary">gandhā,</span><br />
</p>
<p id="mnd2c24p15">
<span class="m-text m-primary">rasā,</span><br />
</p>
<p id="mnd2c24p16">
<span class="m-text m-primary">phoṭṭhabbā duppamuñcā,</span><br />
</p>
<p id="mnd2c24p17">
<span class="m-text m-primary">cakkhusampadā duppamuñcā,</span><br />
</p>
<p id="mnd2c24p18">
<span class="m-text m-primary">sota,</span><br />
</p>
<p id="mnd2c24p19">
<span class="m-text m-primary">ghāna,</span><br />
</p>
<p id="mnd2c24p20">
<span class="m-text m-primary">jivhā,</span><br />
</p>
<p id="mnd2c24p21">
<span class="m-text m-primary">kāya,</span><br />
</p>
<p id="mnd2c24p22">
<span class="m-text m-primary">manosampadā duppamuñcā dummocayā duppamocayā dunniveṭhayā dubbiniveṭhayā, duttarā duppatarā dussamatikkamā dubbinivattā.</span><br />
</p>
<p id="mnd2c24p23">
<span class="m-text m-primary">Evaṁ te bhavasātavatthū duppamuñcā.</span><br />
</p>
<p id="mnd2c25p1">
<span class="m-text m-primary">Kathaṁ sattā etto dummocayā?</span><br />
</p>
<p id="mnd2c25p2">
<span class="m-text m-primary">Sukhāya vedanāya sattā dummocayā,</span><br />
</p>
<p id="mnd2c25p3">
<span class="m-text m-primary">iṭṭhasmā vatthusmā dummocayā,</span><br />
</p>
<p id="mnd2c25p4">
<span class="m-text m-primary">yobbaññā dummocayā,</span><br />
</p>
<p id="mnd2c25p5">
<span class="m-text m-primary">ārogyā dummocayā,</span><br />
</p>
<p id="mnd2c25p6">
<span class="m-text m-primary">jīvitā dummocayā,</span><br />
</p>
<p id="mnd2c25p7">
<span class="m-text m-primary">lābhā dummocayā,</span><br />
</p>
<p id="mnd2c25p8">
<span class="m-text m-primary">yasā dummocayā,</span><br />
</p>
<p id="mnd2c25p9">
<span class="m-text m-primary">pasaṁsāya dummocayā,</span><br />
</p>
<p id="mnd2c25p10">
<span class="m-text m-primary">sukhā dummocayā,</span><br />
</p>
<p id="mnd2c25p11">
<span class="m-text m-primary">manāpikehi rūpehi dummocayā,</span><br />
</p>
<p id="mnd2c25p12">
<span class="m-text m-primary">manāpikehi saddehi,</span><br />
</p>
<p id="mnd2c25p13">
<span class="m-text m-primary">gandhehi,</span><br />
</p>
<p id="mnd2c25p14">
<span class="m-text m-primary">rasehi,</span><br />
</p>
<p id="mnd2c25p15">
<span class="m-text m-primary">phoṭṭhabbehi dummocayā,</span><br />
</p>
<p id="mnd2c25p16">
<span class="m-text m-primary">cakkhusampadāya dummocayā,</span><br />
</p>
<p id="mnd2c25p17">
<span class="m-text m-primary">sota,</span><br />
</p>
<p id="mnd2c25p18">
<span class="m-text m-primary">ghāna,</span><br />
</p>
<p id="mnd2c25p19">
<span class="m-text m-primary">jivhā,</span><br />
</p>
<p id="mnd2c25p20">
<span class="m-text m-primary">kāya …</span><br />
</p>
<p id="mnd2c25p21">
<span class="m-text m-primary">manosampadāya dummocayā duruddharā, dussamuddharā dubbuṭṭhāpayā dussamuṭṭhāpayā dunniveṭhayā dubbiniveṭhayā duttarā duppatarā dussamatikkamā dubbinivattā.</span><br />
</p>
<p id="mnd2c25p22">
<span class="m-text m-primary">Evaṁ sattā etto dummocayāti—</span><br />
</p>
<p id="mnd2c25p23">
<span class="m-text m-primary">te duppamuñcā.</span><br />
</p>
<p id="mnd2c26p1">
<span class="m-text m-primary">**Na hi aññamokkhā**ti te attanā palipapalipannā na sakkonti paraṁ palipapalipannaṁ uddharituṁ.</span><br />
</p>
<p id="mnd2c26p2">
<span class="m-text m-primary">Vuttañhetaṁ bhagavatā—</span><br />
</p>
<p id="mnd2c26p3">
<span class="m-text m-primary">“so vata, cunda, attanā palipapalipanno paraṁ palipapalipannaṁ uddharissatīti netaṁ ṭhānaṁ vijjati.</span><br />
</p>
<p id="mnd2c26p4">
<span class="m-text m-primary">So vata, cunda, attanā adanto avinīto aparinibbuto paraṁ damessati vinessati parinibbāpessatīti netaṁ ṭhānaṁ vijjatī”ti.</span><br />
</p>
<p id="mnd2c26p5">
<span class="m-text m-primary">Evampi na hi aññamokkhā.</span><br />
</p>
<p id="mnd2c27p1">
<span class="m-text m-primary">Atha vā natthañño koci mocetā.</span><br />
</p>
<p id="mnd2c27p2">
<span class="m-text m-primary">Te yadi muñceyyuṁ, sakena thāmena sakena balena sakena vīriyena sakena parakkamena sakena purisathāmena sakena purisabalena sakena purisavīriyena sakena purisaparakkamena attanā sammāpaṭipadaṁ anulomapaṭipadaṁ apaccanīkapaṭipadaṁ anvatthapaṭipadaṁ dhammānudhammapaṭipadaṁ paṭipajjamānā muñceyyunti.</span><br />
</p>
<p id="mnd2c27p3">
<span class="m-text m-primary">Evampi na hi aññamokkhā.</span><br />
</p>
<p id="mnd2c28p1">
<span class="m-text m-primary">Vuttampi hetaṁ bhagavatā—</span><br />
</p>
<p id="mnd2c29p1">
<span class="m-text m-primary">“Nāhaṁ sahissāmi pamocanāya,</span><br />
</p>
<p id="mnd2c29p2">
<span class="m-text m-primary">Kathaṅkathiṁ dhotaka kiñci loke;</span><br />
</p>
<p id="mnd2c29p3">
<span class="m-text m-primary">Dhammañca seṭṭhaṁ abhijānamāno,</span><br />
</p>
<p id="mnd2c29p4">
<span class="m-text m-primary">Evaṁ tuvaṁ oghamimaṁ taresī”ti.</span><br />
</p>
<p id="mnd2c30p1">
<span class="m-text m-primary">Evampi na hi aññamokkhā.</span><br />
</p>
<p id="mnd2c31p1">
<span class="m-text m-primary">Vuttampi hetaṁ bhagavatā—</span><br />
</p>
<p id="mnd2c32p1">
<span class="m-text m-primary">“Attanā hi kataṁ pāpaṁ,</span><br />
</p>
<p id="mnd2c32p2">
<span class="m-text m-primary">attanā saṅkilissati;</span><br />
</p>
<p id="mnd2c32p3">
<span class="m-text m-primary">Attanā akataṁ pāpaṁ,</span><br />
</p>
<p id="mnd2c32p4">
<span class="m-text m-primary">attanāva visujjhati;</span><br />
</p>
<p id="mnd2c32p5">
<span class="m-text m-primary">Suddhī asuddhi paccattaṁ,</span><br />
</p>
<p id="mnd2c32p6">
<span class="m-text m-primary">nāñño aññaṁ visodhaye”ti.</span><br />
</p>
<p id="mnd2c33p1">
<span class="m-text m-primary">Evampi na hi aññamokkhā.</span><br />
</p>
<p id="mnd2c34p1">
<span class="m-text m-primary">Vuttampi hetaṁ bhagavatā—</span><br />
</p>
<p id="mnd2c34p2">
<span class="m-text m-primary">“evamevaṁ kho, brāhmaṇa, tiṭṭhateva nibbānaṁ, tiṭṭhati nibbānagāmī maggo, tiṭṭhāmahaṁ samādapetā.</span><br />
</p>
<p id="mnd2c34p3">
<span class="m-text m-primary">Atha ca pana mama sāvakā mayā evaṁ ovadiyamānā evaṁ anusāsiyamānā appekacce accantaniṭṭhaṁ nibbānaṁ ārādhenti, ekacce nārādhenti.</span><br />
</p>
<p id="mnd2c34p4">
<span class="m-text m-primary">Ettha kyāhaṁ, brāhmaṇa, karomi?</span><br />
</p>
<p id="mnd2c34p5">
<span class="m-text m-primary">Maggakkhāyī, brāhmaṇa, tathāgato.</span><br />
</p>
<p id="mnd2c34p6">
<span class="m-text m-primary">Maggaṁ buddho ācikkhati.</span><br />
</p>
<p id="mnd2c34p7">
<span class="m-text m-primary">Attanā paṭipajjamānā mucceyyun”ti.</span><br />
</p>
<p id="mnd2c34p8">
<span class="m-text m-primary">Evampi na hi aññamokkhāti—</span><br />
</p>
<p id="mnd2c34p9">
<span class="m-text m-primary">te duppamuñcā na hi aññamokkhā.</span><br />
</p>
<p id="mnd2c35p1">
<span class="m-text m-primary">**Pacchā pure vāpi apekkhamānā**ti.</span><br />
</p>
<p id="mnd2c35p2">
<span class="m-text m-primary">**Pacchā** vuccati anāgataṁ, **pure** vuccati atītaṁ.</span><br />
</p>
<p id="mnd2c35p3">
<span class="m-text m-primary">Api ca atītaṁ upādāya anāgatañca paccuppannañca pacchā, anāgataṁ upādāya atītañca paccuppannañca pure.</span><br />
</p>
<p id="mnd2c35p4">
<span class="m-text m-primary">Kathaṁ pure apekkhaṁ karoti?</span><br />
</p>
<p id="mnd2c35p5">
<span class="m-text m-primary">“Evaṁrūpo ahosiṁ atītamaddhānan”ti tattha nandiṁ samannāneti.</span><br />
</p>
<p id="mnd2c35p6">
<span class="m-text m-primary">“Evaṁvedano ahosiṁ …</span><br />
</p>
<p id="mnd2c35p7">
<span class="m-text m-primary">evaṁsañño ahosiṁ …</span><br />
</p>
<p id="mnd2c35p8">
<span class="m-text m-primary">evaṁsaṅkhāro ahosiṁ …</span><br />
</p>
<p id="mnd2c35p9">
<span class="m-text m-primary">evaṁviññāṇo ahosiṁ atītamaddhānan”ti tattha nandiṁ samannāneti.</span><br />
</p>
<p id="mnd2c35p10">
<span class="m-text m-primary">Evampi pure apekkhaṁ karoti.</span><br />
</p>
<p id="mnd2c36p1">
<span class="m-text m-primary">Atha vā “iti me cakkhu ahosi atītamaddhānaṁ, iti rūpā”ti—</span><br />
</p>
<p id="mnd2c36p2">
<span class="m-text m-primary">tattha chandarāgapaṭibaddhaṁ hoti viññāṇaṁ.</span><br />
</p>
<p id="mnd2c36p3">
<span class="m-text m-primary">Chandarāgapaṭibaddhattā viññāṇassa tadabhinandati.</span><br />
</p>
<p id="mnd2c36p4">
<span class="m-text m-primary">Tadabhinandanto evampi pure apekkhaṁ karoti.</span><br />
</p>
<p id="mnd2c36p5">
<span class="m-text m-primary">“Iti me sotaṁ ahosi atītamaddhānaṁ, iti saddā”ti …pe…</span><br />
</p>
<p id="mnd2c36p6">
<span class="m-text m-primary">“iti me ghānaṁ ahosi atītamaddhānaṁ, iti gandhā”ti …</span><br />
</p>
<p id="mnd2c36p7">
<span class="m-text m-primary">“iti me jivhā ahosi atītamaddhānaṁ, iti rasā”ti …</span><br />
</p>
<p id="mnd2c36p8">
<span class="m-text m-primary">“iti me kāyo ahosi atītamaddhānaṁ, iti phoṭṭhabbā”ti …</span><br />
</p>
<p id="mnd2c36p9">
<span class="m-text m-primary">“iti me mano ahosi atītamaddhānaṁ, iti dhammā”ti—</span><br />
</p>
<p id="mnd2c36p10">
<span class="m-text m-primary">tattha chandarāgapaṭibaddhaṁ hoti viññāṇaṁ.</span><br />
</p>
<p id="mnd2c36p11">
<span class="m-text m-primary">Chandarāgapaṭibaddhattā viññāṇassa tadabhinandati.</span><br />
</p>
<p id="mnd2c36p12">
<span class="m-text m-primary">Tadabhinandanto evampi pure apekkhaṁ karoti.</span><br />
</p>
<p id="mnd2c37p1">
<span class="m-text m-primary">Atha vā yānissa tāni pubbe mātugāmena saddhiṁ hasitalapitakīḷitāni tadassādeti taṁ nikāmeti, tena ca vittiṁ āpajjati.</span><br />
</p>
<p id="mnd2c37p2">
<span class="m-text m-primary">Evampi pure apekkhaṁ karoti.</span><br />
</p>
<p id="mnd2c38p1">
<span class="m-text m-primary">Kathaṁ pacchā apekkhaṁ karoti?</span><br />
</p>
<p id="mnd2c38p2">
<span class="m-text m-primary">“Evaṁrūpo siyaṁ anāgatamaddhānan”ti tattha nandiṁ samannāneti.</span><br />
</p>
<p id="mnd2c38p3">
<span class="m-text m-primary">“Evaṁvedano siyaṁ …</span><br />
</p>
<p id="mnd2c38p4">
<span class="m-text m-primary">evaṁsañño siyaṁ …</span><br />
</p>
<p id="mnd2c38p5">
<span class="m-text m-primary">evaṁsaṅkhāro siyaṁ …</span><br />
</p>
<p id="mnd2c38p6">
<span class="m-text m-primary">evaṁviññāṇo siyaṁ anāgatamaddhānan”ti tattha nandiṁ samannāneti.</span><br />
</p>
<p id="mnd2c38p7">
<span class="m-text m-primary">Evampi pacchā apekkhaṁ karoti.</span><br />
</p>
<p id="mnd2c39p1">
<span class="m-text m-primary">Atha vā “iti me cakkhu siyā anāgatamaddhānaṁ, iti rūpā”ti—</span><br />
</p>
<p id="mnd2c39p2">
<span class="m-text m-primary">appaṭiladdhassa paṭilābhāya cittaṁ paṇidahati.</span><br />
</p>
<p id="mnd2c39p3">
<span class="m-text m-primary">Cetaso paṇidhānapaccayā tadabhinandati.</span><br />
</p>
<p id="mnd2c39p4">
<span class="m-text m-primary">Tadabhinandanto evampi pacchā apekkhaṁ karoti.</span><br />
</p>
<p id="mnd2c39p5">
<span class="m-text m-primary">“Iti me sotaṁ siyā anāgatamaddhānaṁ, iti saddā”ti …</span><br />
</p>
<p id="mnd2c39p6">
<span class="m-text m-primary">“iti me ghānaṁ siyā anāgatamaddhānaṁ, iti gandhā”ti …</span><br />
</p>
<p id="mnd2c39p7">
<span class="m-text m-primary">“iti me jivhā siyā anāgatamaddhānaṁ, iti rasā”ti …</span><br />
</p>
<p id="mnd2c39p8">
<span class="m-text m-primary">“iti me kāyo siyā anāgatamaddhānaṁ, iti phoṭṭhabbā”ti …</span><br />
</p>
<p id="mnd2c39p9">
<span class="m-text m-primary">“iti me mano siyā anāgatamaddhānaṁ, iti dhammā”ti—</span><br />
</p>
<p id="mnd2c39p10">
<span class="m-text m-primary">appaṭiladdhassa paṭilābhāya cittaṁ paṇidahati.</span><br />
</p>
<p id="mnd2c39p11">
<span class="m-text m-primary">Cetaso paṇidhānapaccayā tadabhinandati.</span><br />
</p>
<p id="mnd2c39p12">
<span class="m-text m-primary">Tadabhinandanto evampi pacchā apekkhaṁ karoti.</span><br />
</p>
<p id="mnd2c40p1">
<span class="m-text m-primary">Atha vā “imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā”ti—</span><br />
</p>
<p id="mnd2c40p2">
<span class="m-text m-primary">appaṭiladdhassa paṭilābhāya cittaṁ paṇidahati.</span><br />
</p>
<p id="mnd2c40p3">
<span class="m-text m-primary">Cetaso paṇidhānapaccayā tadabhinandati.</span><br />
</p>
<p id="mnd2c40p4">
<span class="m-text m-primary">Tadabhinandanto evampi pacchā apekkhaṁ karotīti—</span><br />
</p>
<p id="mnd2c40p5">
<span class="m-text m-primary">pacchā pure vāpi apekkhamānā.</span><br />
</p>
<p id="mnd2c41p1">
<span class="m-text m-primary">**Ime va kāme purime va jappan**ti.</span><br />
</p>
<p id="mnd2c41p2">
<span class="m-text m-primary">**Ime va kāme**ti paccuppanne pañca kāmaguṇe icchantā sādiyantā patthayantā pihayantā abhijappantā.</span><br />
</p>
<p id="mnd2c41p3">
<span class="m-text m-primary">Purime va jappanti atīte pañca kāmaguṇe jappantā pajappantā abhijappantāti—</span><br />
</p>
<p id="mnd2c41p4">
<span class="m-text m-primary">ime va kāme purime va jappaṁ.</span><br />
</p>
<p id="mnd2c42p1">
<span class="m-text m-primary">Tenāha bhagavā—</span><br />
</p>
<p id="mnd2c43p1">
<span class="m-text m-primary">“Icchānidānā bhavasātabaddhā,</span><br />
</p>
<p id="mnd2c43p2">
<span class="m-text m-primary">Te duppamuñcā na hi aññamokkhā;</span><br />
</p>
<p id="mnd2c43p3">
<span class="m-text m-primary">Pacchā pure vāpi apekkhamānā,</span><br />
</p>
<p id="mnd2c43p4">
<span class="m-text m-primary">Ime va kāme purime va jappan”ti.</span><br />
</p>
<p id="mnd2c44p1">
<span class="m-text m-primary">**Kāmesu giddhā pasutā pamūḷhā,**</span><br />
</p>
<p id="mnd2c44p2">
<span class="m-text m-primary">**Avadāniyā te visame niviṭṭhā;**</span><br />
</p>
<p id="mnd2c44p3">
<span class="m-text m-primary">**Dukkhūpanītā paridevayanti,**</span><br />
</p>
<p id="mnd2c44p4">
<span class="m-text m-primary">**Kiṁsū bhavissāma ito cutāse.**</span><br />
</p>
<p id="mnd2c45p1">
<span class="m-text m-primary">**Kāmesu giddhā pasutā pamūḷhā**ti.</span><br />
</p>
<p id="mnd2c45p2">
<span class="m-text m-primary">**Kāmā**ti uddānato dve kāmā—</span><br />
</p>
<p id="mnd2c45p3">
<span class="m-text m-primary">vatthukāmā ca kilesakāmā ca …pe…</span><br />
</p>
<p id="mnd2c45p4">
<span class="m-text m-primary">ime vuccanti vatthukāmā …pe…</span><br />
</p>
<p id="mnd2c45p5">
<span class="m-text m-primary">ime vuccanti kilesakāmā.</span><br />
</p>
<p id="mnd2c45p6">
<span class="m-text m-primary">**Gedho** vuccati taṇhā.</span><br />
</p>
<p id="mnd2c45p7">
<span class="m-text m-primary">Yo rāgo sārāgo …pe… abhijjhā lobho akusalamūlaṁ.</span><br />
</p>
<p id="mnd2c45p8">
<span class="m-text m-primary">Kilesakāmena vatthukāmesu rattā giddhā gadhitā mucchitā ajjhosannā laggā laggitā palibuddhāti—</span><br />
</p>
<p id="mnd2c45p9">
<span class="m-text m-primary">kāmesu giddhā.</span><br />
</p>
<p id="mnd2c46p1">
<span class="m-text m-primary">**Pasutā**ti yepi kāme esanti gavesanti pariyesanti, taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā.</span><br />
</p>
<p id="mnd2c46p2">
<span class="m-text m-primary">Yepi taṇhāvasena rūpe esanti gavesanti pariyesanti …</span><br />
</p>
<p id="mnd2c46p3">
<span class="m-text m-primary">sadde …</span><br />
</p>
<p id="mnd2c46p4">
<span class="m-text m-primary">gandhe …</span><br />
</p>
<p id="mnd2c46p5">
<span class="m-text m-primary">rase …</span><br />
</p>
<p id="mnd2c46p6">
<span class="m-text m-primary">phoṭṭhabbe …pe…</span><br />
</p>
<p id="mnd2c46p7">
<span class="m-text m-primary">pariyesanti taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā.</span><br />
</p>
<p id="mnd2c46p8">
<span class="m-text m-primary">Yepi taṇhāvasena rūpe paṭilabhanti …</span><br />
</p>
<p id="mnd2c46p9">
<span class="m-text m-primary">sadde …</span><br />
</p>
<p id="mnd2c46p10">
<span class="m-text m-primary">gandhe …</span><br />
</p>
<p id="mnd2c46p11">
<span class="m-text m-primary">rase …</span><br />
</p>
<p id="mnd2c46p12">
<span class="m-text m-primary">phoṭṭhabbe paṭilabhanti taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā.</span><br />
</p>
<p id="mnd2c46p13">
<span class="m-text m-primary">Yepi taṇhāvasena rūpe paribhuñjanti …</span><br />
</p>
<p id="mnd2c46p14">
<span class="m-text m-primary">sadde …</span><br />
</p>
<p id="mnd2c46p15">
<span class="m-text m-primary">gandhe …</span><br />
</p>
<p id="mnd2c46p16">
<span class="m-text m-primary">rase …</span><br />
</p>
<p id="mnd2c46p17">
<span class="m-text m-primary">phoṭṭhabbe paribhuñjanti taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā.</span><br />
</p>
<p id="mnd2c46p18">
<span class="m-text m-primary">Yathā kalahakārako kalahapasuto, kammakārako kammapasuto, gocare caranto gocarapasuto, jhāyī jhānapasuto;</span><br />
</p>
<p id="mnd2c46p19">
<span class="m-text m-primary">evamevaṁ yepi kāme esanti gavesanti pariyesanti, taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā, tepi kāmapasutā.</span><br />
</p>
<p id="mnd2c46p20">
<span class="m-text m-primary">Yepi taṇhāvasena rūpe esanti gavesanti pariyesanti …</span><br />
</p>
<p id="mnd2c46p21">
<span class="m-text m-primary">sadde …</span><br />
</p>
<p id="mnd2c46p22">
<span class="m-text m-primary">gandhe …</span><br />
</p>
<p id="mnd2c46p23">
<span class="m-text m-primary">rase …</span><br />
</p>
<p id="mnd2c46p24">
<span class="m-text m-primary">phoṭṭhabbe …pe…</span><br />
</p>
<p id="mnd2c46p25">
<span class="m-text m-primary">pariyesanti taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā, tepi kāmapasutā.</span><br />
</p>
<p id="mnd2c46p26">
<span class="m-text m-primary">Yepi taṇhāvasena rūpe paṭilabhanti …</span><br />
</p>
<p id="mnd2c46p27">
<span class="m-text m-primary">sadde …</span><br />
</p>
<p id="mnd2c46p28">
<span class="m-text m-primary">gandhe …</span><br />
</p>
<p id="mnd2c46p29">
<span class="m-text m-primary">rase …</span><br />
</p>
<p id="mnd2c46p30">
<span class="m-text m-primary">phoṭṭhabbe paṭilabhanti taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā.</span><br />
</p>
<p id="mnd2c46p31">
<span class="m-text m-primary">Yepi taṇhāvasena rūpe paribhuñjanti …</span><br />
</p>
<p id="mnd2c46p32">
<span class="m-text m-primary">sadde …</span><br />
</p>
<p id="mnd2c46p33">
<span class="m-text m-primary">gandhe …</span><br />
</p>
<p id="mnd2c46p34">
<span class="m-text m-primary">rase …</span><br />
</p>
<p id="mnd2c46p35">
<span class="m-text m-primary">phoṭṭhabbe paribhuñjanti taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā.</span><br />
</p>
<p id="mnd2c47p1">
<span class="m-text m-primary">**Pamūḷhā**ti yebhuyyena devamanussā pañcasu kāmaguṇesu muyhanti sammuyhanti sampamuyhanti mūḷhā sammūḷhā sampamūḷhā avijjāya andhīkatā āvutā nivutā ovutā pihitā paṭicchannā paṭikujjitāti—</span><br />
</p>
<p id="mnd2c47p2">
<span class="m-text m-primary">kāmesu giddhā pasutā pamūḷhā.</span><br />
</p>
<p id="mnd2c48p1">
<span class="m-text m-primary">**Avadāniyā te visame niviṭṭhā**ti.</span><br />
</p>
<p id="mnd2c48p2">
<span class="m-text m-primary">**Avadāniyā**ti avagacchantītipi avadāniyā, maccharinopi vuccanti avadāniyā, buddhānaṁ sāvakānaṁ vacanaṁ byappathaṁ desanaṁ anusiṭṭhiṁ nādiyantīti—</span><br />
</p>
<p id="mnd2c48p3">
<span class="m-text m-primary">avadāniyā.</span><br />
</p>
<p id="mnd2c48p4">
<span class="m-text m-primary">Kathaṁ avagacchantīti avadāniyā?</span><br />
</p>
<p id="mnd2c48p5">
<span class="m-text m-primary">Nirayaṁ gacchanti, tiracchānayoniṁ gacchanti, pettivisayaṁ gacchantīti, evaṁ avagacchantīti—</span><br />
</p>
<p id="mnd2c48p6">
<span class="m-text m-primary">avadāniyā.</span><br />
</p>
<p id="mnd2c48p7">
<span class="m-text m-primary">Kathaṁ maccharino vuccanti avadāniyā?</span><br />
</p>
<p id="mnd2c48p8">
<span class="m-text m-primary">Pañca macchariyāni—</span><br />
</p>
<p id="mnd2c48p9">
<span class="m-text m-primary">āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.</span><br />
</p>
<p id="mnd2c48p10">
<span class="m-text m-primary">Yaṁ evarūpaṁ macchariyaṁ maccharāyanā maccharāyitattaṁ vevicchaṁ kadariyaṁ kaṭukañcukatā aggahitattaṁ cittassa, idaṁ vuccati macchariyaṁ.</span><br />
</p>
<p id="mnd2c48p11">
<span class="m-text m-primary">Api ca khandhamacchariyampi macchariyaṁ, dhātumacchariyampi macchariyaṁ, āyatanamacchariyampi macchariyaṁ gāho.</span><br />
</p>
<p id="mnd2c48p12">
<span class="m-text m-primary">Idaṁ vuccati macchariyaṁ.</span><br />
</p>
<p id="mnd2c48p13">
<span class="m-text m-primary">Iminā macchariyena avadaññutāya samannāgatā janā pamattā.</span><br />
</p>
<p id="mnd2c48p14">
<span class="m-text m-primary">Evaṁ maccharino vuccanti avadāniyā.</span><br />
</p>
<p id="mnd2c48p15">
<span class="m-text m-primary">Kathaṁ buddhānaṁ sāvakānaṁ vacanaṁ byappathaṁ desanaṁ anusiṭṭhiṁ nādiyantīti—</span><br />
</p>
<p id="mnd2c48p16">
<span class="m-text m-primary">avadāniyā?</span><br />
</p>
<p id="mnd2c48p17">
<span class="m-text m-primary">Buddhānaṁ sāvakānaṁ vacanaṁ byappathaṁ desanaṁ anusiṭṭhiṁ na ādiyanti na sussūsanti, na sotaṁ odahanti, na aññā cittaṁ upaṭṭhapenti, anassavā avacanakarā paṭilomavuttino, aññeneva mukhaṁ karonti.</span><br />
</p>
<p id="mnd2c48p18">
<span class="m-text m-primary">Evaṁ buddhānaṁ sāvakānaṁ vacanaṁ byappathaṁ desanaṁ anusiṭṭhiṁ nādiyantīti avadāniyāti—</span><br />
</p>
<p id="mnd2c48p19">
<span class="m-text m-primary">avadāniyā.</span><br />
</p>
<p id="mnd2c49p1">
<span class="m-text m-primary">**Te visame niviṭṭhā**ti visame kāyakamme niviṭṭhā,</span><br />
</p>
<p id="mnd2c49p2">
<span class="m-text m-primary">visame vacīkamme niviṭṭhā,</span><br />
</p>
<p id="mnd2c49p3">
<span class="m-text m-primary">visame manokamme niviṭṭhā,</span><br />
</p>
<p id="mnd2c49p4">
<span class="m-text m-primary">visame pāṇātipāte niviṭṭhā,</span><br />
</p>
<p id="mnd2c49p5">
<span class="m-text m-primary">visame adinnādāne niviṭṭhā,</span><br />
</p>
<p id="mnd2c49p6">
<span class="m-text m-primary">visame kāmesumicchācāre niviṭṭhā,</span><br />
</p>
<p id="mnd2c49p7">
<span class="m-text m-primary">visame musāvāde niviṭṭhā,</span><br />
</p>
<p id="mnd2c49p8">
<span class="m-text m-primary">visamāya pisuṇāya vācāya …</span><br />
</p>
<p id="mnd2c49p9">
<span class="m-text m-primary">visamāya pharusāya vācāya …</span><br />
</p>
<p id="mnd2c49p10">
<span class="m-text m-primary">visame samphappalāpe …</span><br />
</p>
<p id="mnd2c49p11">
<span class="m-text m-primary">visamāya abhijjhāya niviṭṭhā,</span><br />
</p>
<p id="mnd2c49p12">
<span class="m-text m-primary">visame byāpāde …</span><br />
</p>
<p id="mnd2c49p13">
<span class="m-text m-primary">visamāya micchādiṭṭhiyā niviṭṭhā,</span><br />
</p>
<p id="mnd2c49p14">
<span class="m-text m-primary">visamesu saṅkhāresu niviṭṭhā,</span><br />
</p>
<p id="mnd2c49p15">
<span class="m-text m-primary">visamesu pañcasu kāmaguṇesu niviṭṭhā,</span><br />
</p>
<p id="mnd2c49p16">
<span class="m-text m-primary">visamesu pañcasu nīvaraṇesu niviṭṭhā viniviṭṭhā patiṭṭhitā allīnā upagatā ajjhositā adhimuttā laggā laggitā palibuddhāti—</span><br />
</p>
<p id="mnd2c49p17">
<span class="m-text m-primary">avadāniyā te visame niviṭṭhā.</span><br />
</p>
<p id="mnd2c50p1">
<span class="m-text m-primary">**Dukkhūpanītā paridevayantī**ti.</span><br />
</p>
<p id="mnd2c50p2">
<span class="m-text m-primary">**Dukkhūpanītā**ti dukkhappattā dukkhasampattā dukkhūpagatā,</span><br />
</p>
<p id="mnd2c50p3">
<span class="m-text m-primary">mārappattā mārasampattā mārūpagatā,</span><br />
</p>
<p id="mnd2c50p4">
<span class="m-text m-primary">maraṇappattā maraṇasampattā maraṇūpagatā.</span><br />
</p>
<p id="mnd2c50p5">
<span class="m-text m-primary">**Paridevayantī**ti lapanti lālapanti, socanti kilamanti paridevanti urattāḷiṁ kandanti sammohaṁ āpajjantīti—</span><br />
</p>
<p id="mnd2c50p6">
<span class="m-text m-primary">dukkhūpanītā paridevayanti.</span><br />
</p>
<p id="mnd2c51p1">
<span class="m-text m-primary">**Kiṁsū bhavissāma ito cutāse**ti ito cutā kiṁ bhavissāma?</span><br />
</p>
<p id="mnd2c51p2">
<span class="m-text m-primary">Nerayikā bhavissāma,</span><br />
</p>
<p id="mnd2c51p3">
<span class="m-text m-primary">tiracchānayonikā bhavissāma,</span><br />
</p>
<p id="mnd2c51p4">
<span class="m-text m-primary">pettivisayikā bhavissāma,</span><br />
</p>
<p id="mnd2c51p5">
<span class="m-text m-primary">manussā bhavissāma,</span><br />
</p>
<p id="mnd2c51p6">
<span class="m-text m-primary">devā bhavissāma,</span><br />
</p>
<p id="mnd2c51p7">
<span class="m-text m-primary">rūpī bhavissāma,</span><br />
</p>
<p id="mnd2c51p8">
<span class="m-text m-primary">arūpī bhavissāma,</span><br />
</p>
<p id="mnd2c51p9">
<span class="m-text m-primary">saññī bhavissāma,</span><br />
</p>
<p id="mnd2c51p10">
<span class="m-text m-primary">asaññī bhavissāma,</span><br />
</p>
<p id="mnd2c51p11">
<span class="m-text m-primary">nevasaññīnāsaññī bhavissāma,</span><br />
</p>
<p id="mnd2c51p12">
<span class="m-text m-primary">“bhavissāma nu kho mayaṁ anāgatamaddhānaṁ,</span><br />
</p>
<p id="mnd2c51p13">
<span class="m-text m-primary">nanu kho bhavissāma anāgatamaddhānaṁ,</span><br />
</p>
<p id="mnd2c51p14">
<span class="m-text m-primary">kiṁ nu kho bhavissāma anāgatamaddhānaṁ,</span><br />
</p>
<p id="mnd2c51p15">
<span class="m-text m-primary">kathaṁ nu kho bhavissāma anāgatamaddhānaṁ,</span><br />
</p>
<p id="mnd2c51p16">
<span class="m-text m-primary">kiṁ hutvā kiṁ bhavissāma nu kho mayaṁ anāgatamaddhānan”ti saṁsayapakkhandā vimatipakkhandā dveḷhakajātā lapanti lālapanti,</span><br />
</p>
<p id="mnd2c51p17">
<span class="m-text m-primary">socanti kilamanti paridevanti urattāḷiṁ kandanti sammohaṁ āpajjantīti—</span><br />
</p>
<p id="mnd2c51p18">
<span class="m-text m-primary">kiṁsū bhavissāma ito cutāse.</span><br />
</p>
<p id="mnd2c52p1">
<span class="m-text m-primary">Tenāha bhagavā—</span><br />
</p>
<p id="mnd2c53p1">
<span class="m-text m-primary">“Kāmesu giddhā pasutā pamūḷhā,</span><br />
</p>
<p id="mnd2c53p2">
<span class="m-text m-primary">Avadāniyā te visame niviṭṭhā;</span><br />
</p>
<p id="mnd2c53p3">
<span class="m-text m-primary">Dukkhūpanītā paridevayanti,</span><br />
</p>
<p id="mnd2c53p4">
<span class="m-text m-primary">Kiṁsū bhavissāma ito cutāse”ti.</span><br />
</p>
<p id="mnd2c54p1">
<span class="m-text m-primary">**Tasmā hi sikkhetha idheva jantu,**</span><br />
</p>
<p id="mnd2c54p2">
<span class="m-text m-primary">**Yaṁ kiñci jaññā visamanti loke;**</span><br />
</p>
<p id="mnd2c54p3">
<span class="m-text m-primary">**Na tassa hetū visamaṁ careyya,**</span><br />
</p>
<p id="mnd2c54p4">
<span class="m-text m-primary">**Appañhidaṁ jīvitamāhu dhīrā.**</span><br />
</p>
<p id="mnd2c55p1">
<span class="m-text m-primary">**Tasmā hi sikkhetha idheva jantū**ti.</span><br />
</p>
<p id="mnd2c55p2">
<span class="m-text m-primary">**Tasmā**ti taṅkāraṇā taṁhetu tappaccayā taṁnidānā, etamādīnavaṁ sampassamāno kāmesūti—</span><br />
</p>
<p id="mnd2c55p3">
<span class="m-text m-primary">tasmā.</span><br />
</p>
<p id="mnd2c55p4">
<span class="m-text m-primary">**Sikkhethā**ti tisso sikkhā—</span><br />
</p>
<p id="mnd2c55p5">
<span class="m-text m-primary">adhisīlasikkhā, adhicittasikkhā, adhipaññāsikkhā.</span><br />
</p>
<p id="mnd2c56p1">
<span class="m-text m-primary">Katamā adhisīlasikkhā?</span><br />
</p>
<p id="mnd2c56p2">
<span class="m-text m-primary">Idha bhikkhu sīlavā hoti, pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī, samādāya sikkhati sikkhāpadesu.</span><br />
</p>
<p id="mnd2c56p3">
<span class="m-text m-primary">Khuddako sīlakkhandho, mahanto sīlakkhandho, sīlaṁ patiṭṭhā ādi caraṇaṁ saṁyamo saṁvaro mokkhaṁ pāmokkhaṁ kusalānaṁ dhammānaṁ samāpattiyā—</span><br />
</p>
<p id="mnd2c56p4">
<span class="m-text m-primary">ayaṁ adhisīlasikkhā.</span><br />
</p>
<p id="mnd2c57p1">
<span class="m-text m-primary">Katamā adhicittasikkhā?</span><br />
</p>
<p id="mnd2c57p2">
<span class="m-text m-primary">Idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.</span><br />
</p>
<p id="mnd2c57p3">
<span class="m-text m-primary">Vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati.</span><br />
</p>
<p id="mnd2c57p4">
<span class="m-text m-primary">Pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti, yaṁ taṁ ariyā ācikkhanti—“upekkhako satimā sukhavihārī”ti tatiyaṁ jhānaṁ upasampajja viharati.</span><br />
</p>
<p id="mnd2c57p5">
<span class="m-text m-primary">Sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati—</span><br />
</p>
<p id="mnd2c57p6">
<span class="m-text m-primary">ayaṁ adhicittasikkhā.</span><br />
</p>
<p id="mnd2c58p1">
<span class="m-text m-primary">Katamā adhipaññāsikkhā?</span><br />
</p>
<p id="mnd2c58p2">
<span class="m-text m-primary">Idha bhikkhu paññavā hoti udayatthagāminiyā paññāya samannāgato, ariyāya nibbedhikāya sammādukkhakkhayagāminiyā.</span><br />
</p>
<p id="mnd2c58p3">
<span class="m-text m-primary">So “idaṁ dukkhan”ti yathābhūtaṁ pajānāti, “ayaṁ dukkhasamudayo”ti yathābhūtaṁ pajānāti, “ayaṁ dukkhanirodho”ti yathābhūtaṁ pajānāti, “ayaṁ dukkhanirodhagāminī paṭipadā”ti yathābhūtaṁ pajānāti.</span><br />
</p>
<p id="mnd2c58p4">
<span class="m-text m-primary">“Ime āsavā”ti yathābhūtaṁ pajānāti, “ayaṁ āsavasamudayo”ti yathābhūtaṁ pajānāti, “ayaṁ āsavanirodho”ti yathābhūtaṁ pajānāti, “ayaṁ āsavanirodhagāminī paṭipadā”ti yathābhūtaṁ pajānāti—</span><br />
</p>
<p id="mnd2c58p5">
<span class="m-text m-primary">ayaṁ adhipaññāsikkhā.</span><br />
</p>
<p id="mnd2c59p1">
<span class="m-text m-primary">Imā tisso sikkhāyo āvajjanto sikkheyya,</span><br />
</p>
<p id="mnd2c59p2">
<span class="m-text m-primary">jānanto sikkheyya,</span><br />
</p>
<p id="mnd2c59p3">
<span class="m-text m-primary">passanto sikkheyya,</span><br />
</p>
<p id="mnd2c59p4">
<span class="m-text m-primary">paccavekkhanto sikkheyya,</span><br />
</p>
<p id="mnd2c59p5">
<span class="m-text m-primary">cittaṁ adhiṭṭhahanto sikkheyya,</span><br />
</p>
<p id="mnd2c59p6">
<span class="m-text m-primary">saddhāya adhimuccanto sikkheyya,</span><br />
</p>
<p id="mnd2c59p7">
<span class="m-text m-primary">vīriyaṁ paggaṇhanto sikkheyya,</span><br />
</p>
<p id="mnd2c59p8">
<span class="m-text m-primary">satiṁ upaṭṭhapento sikkheyya,</span><br />
</p>
<p id="mnd2c59p9">
<span class="m-text m-primary">cittaṁ samādahanto sikkheyya,</span><br />
</p>
<p id="mnd2c59p10">
<span class="m-text m-primary">paññāya pajānanto sikkheyya,</span><br />
</p>
<p id="mnd2c59p11">
<span class="m-text m-primary">abhiññeyyaṁ abhijānanto sikkheyya,</span><br />
</p>
<p id="mnd2c59p12">
<span class="m-text m-primary">pariññeyyaṁ parijānanto sikkheyya,</span><br />
</p>
<p id="mnd2c59p13">
<span class="m-text m-primary">pahātabbaṁ pajahanto sikkheyya,</span><br />
</p>
<p id="mnd2c59p14">
<span class="m-text m-primary">bhāvetabbaṁ bhāvento sikkheyya,</span><br />
</p>
<p id="mnd2c59p15">
<span class="m-text m-primary">sacchikātabbaṁ sacchikaronto sikkheyya ācareyya samācareyya samādāya vatteyya.</span><br />
</p>
<p id="mnd2c60p1">
<span class="m-text m-primary">**Idhā**ti imissā diṭṭhiyā imissā khantiyā imissā ruciyā imasmiṁ ādāye imasmiṁ dhamme imasmiṁ vinaye imasmiṁ dhammavinaye imasmiṁ pāvacane imasmiṁ brahmacariye imasmiṁ satthusāsane imasmiṁ attabhāve imasmiṁ manussaloke—</span><br />
</p>
<p id="mnd2c60p2">
<span class="m-text m-primary">tena vuccati idhāti.</span><br />
</p>
<p id="mnd2c60p3">
<span class="m-text m-primary">**Jantū**ti satto naro …pe… manujoti—</span><br />
</p>
<p id="mnd2c60p4">
<span class="m-text m-primary">tasmā hi sikkhetha idheva jantu.</span><br />
</p>
<p id="mnd2c61p1">
<span class="m-text m-primary">**Yaṁ kiñci jaññā visamanti loke**ti.</span><br />
</p>
<p id="mnd2c61p2">
<span class="m-text m-primary">**Yaṁ kiñcī**ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—</span><br />
</p>
<p id="mnd2c61p3">
<span class="m-text m-primary">yaṁ kiñcīti.</span><br />
</p>
<p id="mnd2c61p4">
<span class="m-text m-primary">**Visamanti jaññā**ti visamaṁ kāyakammaṁ visamanti jāneyya,</span><br />
</p>
<p id="mnd2c61p5">
<span class="m-text m-primary">visamaṁ vacīkammaṁ visamanti jāneyya,</span><br />
</p>
<p id="mnd2c61p6">
<span class="m-text m-primary">visamaṁ manokammaṁ visamanti jāneyya,</span><br />
</p>
<p id="mnd2c61p7">
<span class="m-text m-primary">visamaṁ pāṇātipātaṁ visamoti jāneyya,</span><br />
</p>
<p id="mnd2c61p8">
<span class="m-text m-primary">visamaṁ adinnādānaṁ visamanti jāneyya,</span><br />
</p>
<p id="mnd2c61p9">
<span class="m-text m-primary">visamaṁ kāmesumicchācāraṁ visamoti jāneyya,</span><br />
</p>
<p id="mnd2c61p10">
<span class="m-text m-primary">visamaṁ musāvādaṁ visamoti jāneyya,</span><br />
</p>
<p id="mnd2c61p11">
<span class="m-text m-primary">visamaṁ pisuṇaṁ vācaṁ visamāti jāneyya,</span><br />
</p>
<p id="mnd2c61p12">
<span class="m-text m-primary">visamaṁ pharusaṁ vācaṁ visamāti jāneyya,</span><br />
</p>
<p id="mnd2c61p13">
<span class="m-text m-primary">visamaṁ samphappalāpaṁ visamoti jāneyya,</span><br />
</p>
<p id="mnd2c61p14">
<span class="m-text m-primary">visamaṁ abhijjhaṁ visamāti jāneyya,</span><br />
</p>
<p id="mnd2c61p15">
<span class="m-text m-primary">visamaṁ byāpādaṁ visamoti jāneyya,</span><br />
</p>
<p id="mnd2c61p16">
<span class="m-text m-primary">visamaṁ micchādiṭṭhiṁ visamāti jāneyya,</span><br />
</p>
<p id="mnd2c61p17">
<span class="m-text m-primary">visame saṅkhāre visamāti jāneyya,</span><br />
</p>
<p id="mnd2c61p18">
<span class="m-text m-primary">visame pañca kāmaguṇe visamāti jāneyya,</span><br />
</p>
<p id="mnd2c61p19">
<span class="m-text m-primary">visame pañca nīvaraṇe visamāti jāneyya ājāneyya vijāneyya paṭivijāneyya paṭivijjheyya.</span><br />
</p>
<p id="mnd2c61p20">
<span class="m-text m-primary">**Loke**ti apāyaloke …pe… āyatanaloketi—</span><br />
</p>
<p id="mnd2c61p21">
<span class="m-text m-primary">yaṁ kiñci jaññā visamanti loke.</span><br />
</p>
<p id="mnd2c62p1">
<span class="m-text m-primary">**Na tassa hetū visamaṁ careyyā**ti.</span><br />
</p>
<p id="mnd2c62p2">
<span class="m-text m-primary">Visamassa kāyakammassa hetu visamaṁ na careyya,</span><br />
</p>
<p id="mnd2c62p3">
<span class="m-text m-primary">visamassa vacīkammassa hetu visamaṁ na careyya,</span><br />
</p>
<p id="mnd2c62p4">
<span class="m-text m-primary">visamassa manokammassa hetu visamaṁ na careyya,</span><br />
</p>
<p id="mnd2c62p5">
<span class="m-text m-primary">visamassa pāṇātipātassa hetu visamaṁ na careyya,</span><br />
</p>
<p id="mnd2c62p6">
<span class="m-text m-primary">visamassa adinnādānassa hetu visamaṁ na careyya,</span><br />
</p>
<p id="mnd2c62p7">
<span class="m-text m-primary">visamassa kāmesumicchācārassa hetu visamaṁ na careyya,</span><br />
</p>
<p id="mnd2c62p8">
<span class="m-text m-primary">visamassa musāvādassa hetu visamaṁ na careyya,</span><br />
</p>
<p id="mnd2c62p9">
<span class="m-text m-primary">visamāya pisuṇāya vācāya hetu visamaṁ na careyya,</span><br />
</p>
<p id="mnd2c62p10">
<span class="m-text m-primary">visamāya pharusāya vācāya hetu visamaṁ na careyya,</span><br />
</p>
<p id="mnd2c62p11">
<span class="m-text m-primary">visamassa samphappalāpassa hetu visamaṁ na careyya,</span><br />
</p>
<p id="mnd2c62p12">
<span class="m-text m-primary">visamāya abhijjhāya hetu visamaṁ na careyya,</span><br />
</p>
<p id="mnd2c62p13">
<span class="m-text m-primary">visamassa byāpādassa hetu visamaṁ na careyya,</span><br />
</p>
<p id="mnd2c62p14">
<span class="m-text m-primary">visamāya micchādiṭṭhiyā hetu visamaṁ na careyya,</span><br />
</p>
<p id="mnd2c62p15">
<span class="m-text m-primary">visamānaṁ saṅkhārānaṁ hetu visamaṁ na careyya,</span><br />
</p>
<p id="mnd2c62p16">
<span class="m-text m-primary">visamānaṁ pañcannaṁ kāmaguṇānaṁ hetu visamaṁ na careyya,</span><br />
</p>
<p id="mnd2c62p17">
<span class="m-text m-primary">visamānaṁ pañcannaṁ nīvaraṇānaṁ hetu visamaṁ na careyya,</span><br />
</p>
<p id="mnd2c62p18">
<span class="m-text m-primary">visamāya cetanāya hetu visamaṁ na careyya,</span><br />
</p>
<p id="mnd2c62p19">
<span class="m-text m-primary">visamāya patthanāya hetu visamaṁ na careyya,</span><br />
</p>
<p id="mnd2c62p20">
<span class="m-text m-primary">visamāya paṇidhiyā hetu visamaṁ na careyya na ācareyya na samācareyya na samādāya vatteyyāti—</span><br />
</p>
<p id="mnd2c62p21">
<span class="m-text m-primary">na tassa hetū visamaṁ careyya.</span><br />
</p>
<p id="mnd2c63p1">
<span class="m-text m-primary">**Appañhidaṁ jīvitamāhu dhīrā**ti.</span><br />
</p>
<p id="mnd2c63p2">
<span class="m-text m-primary">**Jīvitan**ti āyu ṭhiti yapanā yāpanā iriyanā vattanā pālanā jīvitaṁ jīvitindriyaṁ.</span><br />
</p>
<p id="mnd2c63p3">
<span class="m-text m-primary">Api ca dvīhi kāraṇehi appakaṁ jīvitaṁ—</span><br />
</p>
<p id="mnd2c63p4">
<span class="m-text m-primary">ṭhitiparittatāya vā appakaṁ jīvitaṁ, sarasaparittatāya vā appakaṁ jīvitaṁ.</span><br />
</p>
<p id="mnd2c63p5">
<span class="m-text m-primary">Kathaṁ ṭhitiparittatāya appakaṁ jīvitaṁ?</span><br />
</p>
<p id="mnd2c63p6">
<span class="m-text m-primary">Atīte cittakkhaṇe jīvittha, na jīvati na jīvissati;</span><br />
</p>
<p id="mnd2c63p7">
<span class="m-text m-primary">anāgate cittakkhaṇe jīvissati, na jīvati na jīvittha;</span><br />
</p>
<p id="mnd2c63p8">
<span class="m-text m-primary">paccuppanne cittakkhaṇe jīvati, na jīvittha na jīvissati.</span><br />
</p>
<p id="mnd2c64p1">
<span class="m-text m-primary">“Jīvitaṁ attabhāvo ca,</span><br />
</p>
<p id="mnd2c64p2">
<span class="m-text m-primary">sukhadukkhā ca kevalā;</span><br />
</p>
<p id="mnd2c64p3">
<span class="m-text m-primary">Ekacittasamāyuttā,</span><br />
</p>
<p id="mnd2c64p4">
<span class="m-text m-primary">lahuso vattate khaṇo.</span><br />
</p>
<p id="mnd2c65p1">
<span class="m-text m-primary">Cullāsītisahassāni,</span><br />
</p>
<p id="mnd2c65p2">
<span class="m-text m-primary">kappā tiṭṭhanti ye marū;</span><br />
</p>
<p id="mnd2c65p3">
<span class="m-text m-primary">Na tveva tepi jīvanti,</span><br />
</p>
<p id="mnd2c65p4">
<span class="m-text m-primary">dvīhi cittehi saṁyutā.</span><br />
</p>
<p id="mnd2c66p1">
<span class="m-text m-primary">Ye niruddhā marantassa,</span><br />
</p>
<p id="mnd2c66p2">
<span class="m-text m-primary">tiṭṭhamānassa vā idha;</span><br />
</p>
<p id="mnd2c66p3">
<span class="m-text m-primary">Sabbepi sadisā khandhā,</span><br />
</p>
<p id="mnd2c66p4">
<span class="m-text m-primary">gatā appaṭisandhikā.</span><br />
</p>
<p id="mnd2c67p1">
<span class="m-text m-primary">Anantarā ca ye bhaggā,</span><br />
</p>
<p id="mnd2c67p2">
<span class="m-text m-primary">ye ca bhaggā anāgatā;</span><br />
</p>
<p id="mnd2c67p3">
<span class="m-text m-primary">Tadantare niruddhānaṁ,</span><br />
</p>
<p id="mnd2c67p4">
<span class="m-text m-primary">vesamaṁ natthi lakkhaṇe.</span><br />
</p>
<p id="mnd2c68p1">
<span class="m-text m-primary">Anibbattena na jāto,</span><br />
</p>
<p id="mnd2c68p2">
<span class="m-text m-primary">paccuppannena jīvati;</span><br />
</p>
<p id="mnd2c68p3">
<span class="m-text m-primary">Cittabhaggā mato loko,</span><br />
</p>
<p id="mnd2c68p4">
<span class="m-text m-primary">paññatti paramatthiyā.</span><br />
</p>
<p id="mnd2c69p1">
<span class="m-text m-primary">Yathā ninnā pavattanti,</span><br />
</p>
<p id="mnd2c69p2">
<span class="m-text m-primary">chandena pariṇāmitā;</span><br />
</p>
<p id="mnd2c69p3">
<span class="m-text m-primary">Acchinnadhārā vattanti,</span><br />
</p>
<p id="mnd2c69p4">
<span class="m-text m-primary">saḷāyatanapaccayā.</span><br />
</p>
<p id="mnd2c70p1">
<span class="m-text m-primary">Anidhānagatā bhaggā,</span><br />
</p>
<p id="mnd2c70p2">
<span class="m-text m-primary">puñjo natthi anāgate;</span><br />
</p>
<p id="mnd2c70p3">
<span class="m-text m-primary">Nibbattā ye ca tiṭṭhanti,</span><br />
</p>
<p id="mnd2c70p4">
<span class="m-text m-primary">āragge sāsapūpamā.</span><br />
</p>
<p id="mnd2c71p1">
<span class="m-text m-primary">Nibbattānañca dhammānaṁ,</span><br />
</p>
<p id="mnd2c71p2">
<span class="m-text m-primary">bhaṅgo nesaṁ purakkhato;</span><br />
</p>
<p id="mnd2c71p3">
<span class="m-text m-primary">Palokadhammā tiṭṭhanti,</span><br />
</p>
<p id="mnd2c71p4">
<span class="m-text m-primary">purāṇehi amissitā.</span><br />
</p>
<p id="mnd2c72p1">
<span class="m-text m-primary">Adassanato āyanti,</span><br />
</p>
<p id="mnd2c72p2">
<span class="m-text m-primary">Bhaṅgā gacchantyadassanaṁ;</span><br />
</p>
<p id="mnd2c72p3">
<span class="m-text m-primary">Vijjuppādova ākāse,</span><br />
</p>
<p id="mnd2c72p4">
<span class="m-text m-primary">Uppajjanti vayanti cā”ti.</span><br />
</p>
<p id="mnd2c73p1">
<span class="m-text m-primary">Evaṁ ṭhitiparittatāya appakaṁ jīvitaṁ.</span><br />
</p>
<p id="mnd2c74p1">
<span class="m-text m-primary">Kathaṁ sarasaparittatāya appakaṁ jīvitaṁ?</span><br />
</p>
<p id="mnd2c74p2">
<span class="m-text m-primary">Assāsūpanibandhaṁ jīvitaṁ, passāsūpanibandhaṁ jīvitaṁ, assāsapassāsūpanibandhaṁ jīvitaṁ, mahābhūtūpanibandhaṁ jīvitaṁ, kabaḷīkārāhārūpanibandhaṁ jīvitaṁ, usmūpanibandhaṁ jīvitaṁ, viññāṇūpanibandhaṁ jīvitaṁ.</span><br />
</p>
<p id="mnd2c74p3">
<span class="m-text m-primary">Mūlampi imesaṁ dubbalaṁ, pubbahetūpi imesaṁ dubbalā.</span><br />
</p>
<p id="mnd2c74p4">
<span class="m-text m-primary">Ye paccayā tepi dubbalā, yepi pabhāvikā tepi dubbalā.</span><br />
</p>
<p id="mnd2c74p5">
<span class="m-text m-primary">Sahabhūpi imesaṁ dubbalā, sampayogāpi imesaṁ dubbalā, sahajāpi imesaṁ dubbalā, yāpi payojikā sāpi dubbalā, aññamaññaṁ ime niccadubbalā, aññamaññaṁ anavaṭṭhitā ime.</span><br />
</p>
<p id="mnd2c74p6">
<span class="m-text m-primary">Aññamaññaṁ paripātayanti ime, aññamaññassa hi natthi tāyitā, na cāpi ṭhapenti aññamaññaṁ ime.</span><br />
</p>
<p id="mnd2c74p7">
<span class="m-text m-primary">Yopi nibbattako so na vijjati.</span><br />
</p>
<p id="mnd2c75p1">
<span class="m-text m-primary">“Na ca kenaci koci hāyati,</span><br />
</p>
<p id="mnd2c75p2">
<span class="m-text m-primary">Gandhabbā ca ime hi sabbaso;</span><br />
</p>
<p id="mnd2c75p3">
<span class="m-text m-primary">Purimehi pabhāvikā ime,</span><br />
</p>
<p id="mnd2c75p4">
<span class="m-text m-primary">Yepi pabhāvikā te pure matā;</span><br />
</p>
<p id="mnd2c75p5">
<span class="m-text m-primary">Purimāpi ca pacchimāpi ca,</span><br />
</p>
<p id="mnd2c75p6">
<span class="m-text m-primary">Aññamaññaṁ na kadāci maddasaṁsū”ti.</span><br />
</p>
<p id="mnd2c76p1">
<span class="m-text m-primary">Evaṁ sarasaparittatāya appakaṁ jīvitaṁ.</span><br />
</p>
<p id="mnd2c77p1">
<span class="m-text m-primary">Api ca cātumahārājikānaṁ devānaṁ jīvitaṁ upādāya manussānaṁ appakaṁ jīvitaṁ parittakaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhanīyaṁ jīvitaṁ naciraṭṭhitikaṁ jīvitaṁ.</span><br />
</p>
<p id="mnd2c77p2">
<span class="m-text m-primary">Tāvatiṁsānaṁ devānaṁ …pe…</span><br />
</p>
<p id="mnd2c77p3">
<span class="m-text m-primary">yāmānaṁ devānaṁ …</span><br />
</p>
<p id="mnd2c77p4">
<span class="m-text m-primary">tusitānaṁ devānaṁ …</span><br />
</p>
<p id="mnd2c77p5">
<span class="m-text m-primary">nimmānaratīnaṁ devānaṁ …</span><br />
</p>
<p id="mnd2c77p6">
<span class="m-text m-primary">paranimmitavasavattīnaṁ devānaṁ …</span><br />
</p>
<p id="mnd2c77p7">
<span class="m-text m-primary">brahmakāyikānaṁ devānaṁ jīvitaṁ upādāya manussānaṁ appakaṁ jīvitaṁ parittakaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhanīyaṁ jīvitaṁ naciraṭṭhitikaṁ jīvitaṁ.</span><br />
</p>
<p id="mnd2c78p1">
<span class="m-text m-primary">Vuttañhetaṁ bhagavatā—</span><br />
</p>
<p id="mnd2c79p1">
<span class="m-text m-primary">“Appamidaṁ, bhikkhave, manussānaṁ āyu.</span><br />
</p>
<p id="mnd2c79p2">
<span class="m-text m-primary">Gamaniyo samparāyo mantāya boddhabbaṁ, kattabbaṁ kusalaṁ, caritabbaṁ brahmacariyaṁ, natthi jātassa amaraṇaṁ.</span><br />
</p>
<p id="mnd2c79p3">
<span class="m-text m-primary">Yo, bhikkhave, ciraṁ jīvati so vassasataṁ appaṁ vā bhiyyo.</span><br />
</p>
<p id="mnd2c80p1">
<span class="m-text m-primary">Appamāyu manussānaṁ,</span><br />
</p>
<p id="mnd2c80p2">
<span class="m-text m-primary">hīḷeyya naṁ suporiso;</span><br />
</p>
<p id="mnd2c80p3">
<span class="m-text m-primary">Careyyādittasīsova,</span><br />
</p>
<p id="mnd2c80p4">
<span class="m-text m-primary">natthi maccussanāgamo.</span><br />
</p>
<p id="mnd2c81p1">
<span class="m-text m-primary">Accayanti ahorattā,</span><br />
</p>
<p id="mnd2c81p2">
<span class="m-text m-primary">jīvitaṁ uparujjhati;</span><br />
</p>
<p id="mnd2c81p3">
<span class="m-text m-primary">Āyu khiyyati maccānaṁ,</span><br />
</p>
<p id="mnd2c81p4">
<span class="m-text m-primary">kunnadīnaṁva odakan”ti.</span><br />
</p>
<p id="mnd2c82p1">
<span class="m-text m-primary">**Appañhidaṁ jīvitamāhu dhīrā**ti.</span><br />
</p>
<p id="mnd2c82p2">
<span class="m-text m-primary">Dhīrāti dhīrā, dhitimāti dhīrā, dhitisampannāti dhīrā, dhīkatapāpāti dhīrā.</span><br />
</p>
<p id="mnd2c82p3">
<span class="m-text m-primary">**Dhī** vuccati paññā.</span><br />
</p>
<p id="mnd2c82p4">
<span class="m-text m-primary">Yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhabyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi, tāya paññāya samannāgatattā dhīrā.</span><br />
</p>
<p id="mnd2c82p5">
<span class="m-text m-primary">Api ca khandhadhīrā dhātudhīrā āyatanadhīrā, paṭiccasamuppādadhīrā satipaṭṭhānadhīrā sammappadhānadhīrā iddhipādadhīrā, indriyadhīrā baladhīrā bojjhaṅgadhīrā maggadhīrā phaladhīrā nibbānadhīrā.</span><br />
</p>
<p id="mnd2c82p6">
<span class="m-text m-primary">Te dhīrā evamāhaṁsu—</span><br />
</p>
<p id="mnd2c82p7">
<span class="m-text m-primary">“manussānaṁ appakaṁ jīvitaṁ, parittakaṁ jīvitaṁ, thokaṁ jīvitaṁ, khaṇikaṁ jīvitaṁ, lahukaṁ jīvitaṁ, ittaraṁ jīvitaṁ, anaddhanīyaṁ jīvitaṁ, naciraṭṭhitikaṁ jīvitan”ti.</span><br />
</p>
<p id="mnd2c82p8">
<span class="m-text m-primary">Evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span><br />
</p>
<p id="mnd2c82p9">
<span class="m-text m-primary">appañhidaṁ jīvitamāhu dhīrā.</span><br />
</p>
<p id="mnd2c83p1">
<span class="m-text m-primary">Tenāha bhagavā—</span><br />
</p>
<p id="mnd2c84p1">
<span class="m-text m-primary">“Tasmā hi sikkhetha idheva jantu,</span><br />
</p>
<p id="mnd2c84p2">
<span class="m-text m-primary">Yaṁ kiñci jaññā visamanti loke;</span><br />
</p>
<p id="mnd2c84p3">
<span class="m-text m-primary">Na tassa hetū visamaṁ careyya,</span><br />
</p>
<p id="mnd2c84p4">
<span class="m-text m-primary">Appañhidaṁ jīvitamāhu dhīrā”ti.</span><br />
</p>
<p id="mnd2c85p1">
<span class="m-text m-primary">**Passāmi loke pariphandamānaṁ,**</span><br />
</p>
<p id="mnd2c85p2">
<span class="m-text m-primary">**Pajaṁ imaṁ taṇhagataṁ bhavesu;**</span><br />
</p>
<p id="mnd2c85p3">
<span class="m-text m-primary">**Hīnā narā maccumukhe lapanti,**</span><br />
</p>
<p id="mnd2c85p4">
<span class="m-text m-primary">**Avītataṇhāse bhavābhavesu.**</span><br />
</p>
<p id="mnd2c86p1">
<span class="m-text m-primary">**Passāmi loke pariphandamānan**ti.</span><br />
</p>
<p id="mnd2c86p2">
<span class="m-text m-primary">**Passāmī**ti maṁsacakkhunāpi passāmi, dibbacakkhunāpi passāmi, paññācakkhunāpi passāmi, buddhacakkhunāpi passāmi, samantacakkhunāpi passāmi dakkhāmi olokemi nijjhāyāmi upaparikkhāmi.</span><br />
</p>
<p id="mnd2c86p3">
<span class="m-text m-primary">**Loke**ti apāyaloke manussaloke devaloke khandhaloke dhātuloke āyatanaloke.</span><br />
</p>
<p id="mnd2c87p1">
<span class="m-text m-primary">**Pariphandamānan**ti taṇhāphandanāya phandamānaṁ,</span><br />
</p>
<p id="mnd2c87p2">
<span class="m-text m-primary">diṭṭhiphandanāya phandamānaṁ,</span><br />
</p>
<p id="mnd2c87p3">
<span class="m-text m-primary">kilesaphandanāya phandamānaṁ,</span><br />
</p>
<p id="mnd2c87p4">
<span class="m-text m-primary">payogaphandanāya phandamānaṁ,</span><br />
</p>
<p id="mnd2c87p5">
<span class="m-text m-primary">vipākaphandanāya phandamānaṁ,</span><br />
</p>
<p id="mnd2c87p6">
<span class="m-text m-primary">duccaritaphandanāya phandamānaṁ,</span><br />
</p>
<p id="mnd2c87p7">
<span class="m-text m-primary">rattaṁ rāgena phandamānaṁ,</span><br />
</p>
<p id="mnd2c87p8">
<span class="m-text m-primary">duṭṭhaṁ dosena phandamānaṁ,</span><br />
</p>
<p id="mnd2c87p9">
<span class="m-text m-primary">mūḷhaṁ mohena phandamānaṁ,</span><br />
</p>
<p id="mnd2c87p10">
<span class="m-text m-primary">vinibaddhaṁ mānena phandamānaṁ,</span><br />
</p>
<p id="mnd2c87p11">
<span class="m-text m-primary">parāmaṭṭhaṁ diṭṭhiyā phandamānaṁ,</span><br />
</p>
<p id="mnd2c87p12">
<span class="m-text m-primary">vikkhepagataṁ uddhaccena phandamānaṁ,</span><br />
</p>
<p id="mnd2c87p13">
<span class="m-text m-primary">aniṭṭhaṅgataṁ vicikicchāya phandamānaṁ,</span><br />
</p>
<p id="mnd2c87p14">
<span class="m-text m-primary">thāmagataṁ anusayehi phandamānaṁ,</span><br />
</p>
<p id="mnd2c87p15">
<span class="m-text m-primary">lābhena phandamānaṁ,</span><br />
</p>
<p id="mnd2c87p16">
<span class="m-text m-primary">alābhena phandamānaṁ,</span><br />
</p>
<p id="mnd2c87p17">
<span class="m-text m-primary">yasena phandamānaṁ,</span><br />
</p>
<p id="mnd2c87p18">
<span class="m-text m-primary">ayasena phandamānaṁ,</span><br />
</p>
<p id="mnd2c87p19">
<span class="m-text m-primary">pasaṁsāya phandamānaṁ,</span><br />
</p>
<p id="mnd2c87p20">
<span class="m-text m-primary">nindāya phandamānaṁ,</span><br />
</p>
<p id="mnd2c87p21">
<span class="m-text m-primary">sukhena phandamānaṁ,</span><br />
</p>
<p id="mnd2c87p22">
<span class="m-text m-primary">dukkhena phandamānaṁ,</span><br />
</p>
<p id="mnd2c87p23">
<span class="m-text m-primary">jātiyā phandamānaṁ,</span><br />
</p>
<p id="mnd2c87p24">
<span class="m-text m-primary">jarāya phandamānaṁ,</span><br />
</p>
<p id="mnd2c87p25">
<span class="m-text m-primary">byādhinā phandamānaṁ,</span><br />
</p>
<p id="mnd2c87p26">
<span class="m-text m-primary">maraṇena phandamānaṁ,</span><br />
</p>
<p id="mnd2c87p27">
<span class="m-text m-primary">sokaparidevadukkhadomanassupāyāsehi phandamānaṁ,</span><br />
</p>
<p id="mnd2c87p28">
<span class="m-text m-primary">nerayikena dukkhena phandamānaṁ,</span><br />
</p>
<p id="mnd2c87p29">
<span class="m-text m-primary">tiracchānayonikena dukkhena phandamānaṁ,</span><br />
</p>
<p id="mnd2c87p30">
<span class="m-text m-primary">pettivisayikena dukkhena phandamānaṁ,</span><br />
</p>
<p id="mnd2c87p31">
<span class="m-text m-primary">mānusikena dukkhena phandamānaṁ,</span><br />
</p>
<p id="mnd2c87p32">
<span class="m-text m-primary">gabbhokkantimūlakena dukkhena phandamānaṁ,</span><br />
</p>
<p id="mnd2c87p33">
<span class="m-text m-primary">gabbhe ṭhitimūlakena dukkhena phandamānaṁ,</span><br />
</p>
<p id="mnd2c87p34">
<span class="m-text m-primary">gabbhā vuṭṭhānamūlakena dukkhena phandamānaṁ,</span><br />
</p>
<p id="mnd2c87p35">
<span class="m-text m-primary">jātassūpanibandhakena dukkhena phandamānaṁ,</span><br />
</p>
<p id="mnd2c87p36">
<span class="m-text m-primary">jātassa parādheyyakena dukkhena phandamānaṁ,</span><br />
</p>
<p id="mnd2c87p37">
<span class="m-text m-primary">attūpakkamena dukkhena phandamānaṁ,</span><br />
</p>
<p id="mnd2c87p38">
<span class="m-text m-primary">parūpakkamena dukkhena phandamānaṁ,</span><br />
</p>
<p id="mnd2c87p39">
<span class="m-text m-primary">dukkhadukkhena phandamānaṁ,</span><br />
</p>
<p id="mnd2c87p40">
<span class="m-text m-primary">saṅkhāradukkhena phandamānaṁ,</span><br />
</p>
<p id="mnd2c87p41">
<span class="m-text m-primary">vipariṇāmadukkhena phandamānaṁ,</span><br />
</p>
<p id="mnd2c87p42">
<span class="m-text m-primary">cakkhurogena dukkhena phandamānaṁ,</span><br />
</p>
<p id="mnd2c87p43">
<span class="m-text m-primary">sotarogena dukkhena phandamānaṁ,</span><br />
</p>
<p id="mnd2c87p44">
<span class="m-text m-primary">ghānarogena dukkhena …pe…</span><br />
</p>
<p id="mnd2c87p45">
<span class="m-text m-primary">jivhārogena …</span><br />
</p>
<p id="mnd2c87p46">
<span class="m-text m-primary">kāyarogena …</span><br />
</p>
<p id="mnd2c87p47">
<span class="m-text m-primary">sīsarogena …</span><br />
</p>
<p id="mnd2c87p48">
<span class="m-text m-primary">kaṇṇarogena …</span><br />
</p>
<p id="mnd2c87p49">
<span class="m-text m-primary">mukharogena …</span><br />
</p>
<p id="mnd2c87p50">
<span class="m-text m-primary">dantarogena …</span><br />
</p>
<p id="mnd2c87p51">
<span class="m-text m-primary">kāsena …</span><br />
</p>
<p id="mnd2c87p52">
<span class="m-text m-primary">sāsena …</span><br />
</p>
<p id="mnd2c87p53">
<span class="m-text m-primary">pināsena …</span><br />
</p>
<p id="mnd2c87p54">
<span class="m-text m-primary">dāhena …</span><br />
</p>
<p id="mnd2c87p55">
<span class="m-text m-primary">jarena …</span><br />
</p>
<p id="mnd2c87p56">
<span class="m-text m-primary">kucchirogena …</span><br />
</p>
<p id="mnd2c87p57">
<span class="m-text m-primary">mucchāya …</span><br />
</p>
<p id="mnd2c87p58">
<span class="m-text m-primary">pakkhandikāya …</span><br />
</p>
<p id="mnd2c87p59">
<span class="m-text m-primary">sūlāya …</span><br />
</p>
<p id="mnd2c87p60">
<span class="m-text m-primary">visucikāya …</span><br />
</p>
<p id="mnd2c87p61">
<span class="m-text m-primary">kuṭṭhena …</span><br />
</p>
<p id="mnd2c87p62">
<span class="m-text m-primary">gaṇḍena …</span><br />
</p>
<p id="mnd2c87p63">
<span class="m-text m-primary">kilāsena …</span><br />
</p>
<p id="mnd2c87p64">
<span class="m-text m-primary">sosena …</span><br />
</p>
<p id="mnd2c87p65">
<span class="m-text m-primary">apamārena …</span><br />
</p>
<p id="mnd2c87p66">
<span class="m-text m-primary">dadduyā …</span><br />
</p>
<p id="mnd2c87p67">
<span class="m-text m-primary">kaṇḍuyā …</span><br />
</p>
<p id="mnd2c87p68">
<span class="m-text m-primary">kacchuyā …</span><br />
</p>
<p id="mnd2c87p69">
<span class="m-text m-primary">rakhasāya …</span><br />
</p>
<p id="mnd2c87p70">
<span class="m-text m-primary">vitacchikāya …</span><br />
</p>
<p id="mnd2c87p71">
<span class="m-text m-primary">lohitena …</span><br />
</p>
<p id="mnd2c87p72">
<span class="m-text m-primary">pittena …</span><br />
</p>
<p id="mnd2c87p73">
<span class="m-text m-primary">madhumehena …</span><br />
</p>
<p id="mnd2c87p74">
<span class="m-text m-primary">aṁsāya …</span><br />
</p>
<p id="mnd2c87p75">
<span class="m-text m-primary">piḷakāya …</span><br />
</p>
<p id="mnd2c87p76">
<span class="m-text m-primary">bhagandalāya …</span><br />
</p>
<p id="mnd2c87p77">
<span class="m-text m-primary">pittasamuṭṭhānena ābādhena …</span><br />
</p>
<p id="mnd2c87p78">
<span class="m-text m-primary">semhasamuṭṭhānena ābādhena …</span><br />
</p>
<p id="mnd2c87p79">
<span class="m-text m-primary">vātasamuṭṭhānena ābādhena …</span><br />
</p>
<p id="mnd2c87p80">
<span class="m-text m-primary">sannipātikena ābādhena …</span><br />
</p>
<p id="mnd2c87p81">
<span class="m-text m-primary">utupariṇāmajena ābādhena …</span><br />
</p>
<p id="mnd2c87p82">
<span class="m-text m-primary">visamaparihārajena ābādhena …</span><br />
</p>
<p id="mnd2c87p83">
<span class="m-text m-primary">opakkamikena ābādhena …</span><br />
</p>
<p id="mnd2c87p84">
<span class="m-text m-primary">kammavipākajena ābādhena …</span><br />
</p>
<p id="mnd2c87p85">
<span class="m-text m-primary">sītena …</span><br />
</p>
<p id="mnd2c87p86">
<span class="m-text m-primary">uṇhena …</span><br />
</p>
<p id="mnd2c87p87">
<span class="m-text m-primary">jighacchāya …</span><br />
</p>
<p id="mnd2c87p88">
<span class="m-text m-primary">pipāsāya …</span><br />
</p>
<p id="mnd2c87p89">
<span class="m-text m-primary">uccārena …</span><br />
</p>
<p id="mnd2c87p90">
<span class="m-text m-primary">passāvena …</span><br />
</p>
<p id="mnd2c87p91">
<span class="m-text m-primary">ḍaṁsamakasavātātapasarīsapasamphassena dukkhena …</span><br />
</p>
<p id="mnd2c87p92">
<span class="m-text m-primary">mātumaraṇena dukkhena …</span><br />
</p>
<p id="mnd2c87p93">
<span class="m-text m-primary">pitumaraṇena dukkhena …</span><br />
</p>
<p id="mnd2c87p94">
<span class="m-text m-primary">bhātumaraṇena dukkhena …</span><br />
</p>
<p id="mnd2c87p95">
<span class="m-text m-primary">bhaginimaraṇena dukkhena …</span><br />
</p>
<p id="mnd2c87p96">
<span class="m-text m-primary">puttamaraṇena dukkhena …</span><br />
</p>
<p id="mnd2c87p97">
<span class="m-text m-primary">dhītumaraṇena dukkhena …</span><br />
</p>
<p id="mnd2c87p98">
<span class="m-text m-primary">ñātibyasanena …</span><br />
</p>
<p id="mnd2c87p99">
<span class="m-text m-primary">bhogabyasanena …</span><br />
</p>
<p id="mnd2c87p100">
<span class="m-text m-primary">rogabyasanena …</span><br />
</p>
<p id="mnd2c87p101">
<span class="m-text m-primary">sīlabyasanena …</span><br />
</p>
<p id="mnd2c87p102">
<span class="m-text m-primary">diṭṭhibyasanena dukkhena phandamānaṁ samphandamānaṁ vipphandamānaṁ vedhamānaṁ pavedhamānaṁ sampavedhamānaṁ passāmi dakkhāmi olokemi nijjhāyāmi upaparikkhāmīti—</span><br />
</p>
<p id="mnd2c87p103">
<span class="m-text m-primary">passāmi loke pariphandamānaṁ.</span><br />
</p>
<p id="mnd2c88p1">
<span class="m-text m-primary">**Pajaṁ imaṁ taṇhagataṁ bhavesū**ti.</span><br />
</p>
<p id="mnd2c88p2">
<span class="m-text m-primary">**Pajā**ti sattādhivacanaṁ.</span><br />
</p>
<p id="mnd2c88p3">
<span class="m-text m-primary">**Taṇhā**ti rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā.</span><br />
</p>
<p id="mnd2c88p4">
<span class="m-text m-primary">**Taṇhagatan**ti taṇhāgataṁ taṇhānugataṁ taṇhāyānusaṭaṁ taṇhāyāsannaṁ taṇhāya pātitaṁ abhibhūtaṁ pariyādinnacittaṁ.</span><br />
</p>
<p id="mnd2c88p5">
<span class="m-text m-primary">**Bhavesū**ti kāmabhave rūpabhave arūpabhaveti—</span><br />
</p>
<p id="mnd2c88p6">
<span class="m-text m-primary">pajaṁ imaṁ taṇhagataṁ bhavesu.</span><br />
</p>
<p id="mnd2c89p1">
<span class="m-text m-primary">**Hīnā narā maccumukhe lapantī**ti.</span><br />
</p>
<p id="mnd2c89p2">
<span class="m-text m-primary">**Hīnā narā**ti hīnā narā hīnena kāyakammena samannāgatāti hīnā narā,</span><br />
</p>
<p id="mnd2c89p3">
<span class="m-text m-primary">hīnena vacīkammena samannāgatāti hīnā narā,</span><br />
</p>
<p id="mnd2c89p4">
<span class="m-text m-primary">hīnena manokammena samannāgatāti hīnā narā,</span><br />
</p>
<p id="mnd2c89p5">
<span class="m-text m-primary">hīnena pāṇātipātena samannāgatāti hīnā narā,</span><br />
</p>
<p id="mnd2c89p6">
<span class="m-text m-primary">hīnena adinnādānena …</span><br />
</p>
<p id="mnd2c89p7">
<span class="m-text m-primary">hīnena kāmesumicchācārena …</span><br />
</p>
<p id="mnd2c89p8">
<span class="m-text m-primary">hīnena musāvādena …</span><br />
</p>
<p id="mnd2c89p9">
<span class="m-text m-primary">hīnāya pisuṇāya vācāya …</span><br />
</p>
<p id="mnd2c89p10">
<span class="m-text m-primary">hīnāya pharusāya vācāya …</span><br />
</p>
<p id="mnd2c89p11">
<span class="m-text m-primary">hīnena samphappalāpena …</span><br />
</p>
<p id="mnd2c89p12">
<span class="m-text m-primary">hīnāya abhijjhāya …</span><br />
</p>
<p id="mnd2c89p13">
<span class="m-text m-primary">hīnena byāpādena …</span><br />
</p>
<p id="mnd2c89p14">
<span class="m-text m-primary">hīnāya micchādiṭṭhiyā …</span><br />
</p>
<p id="mnd2c89p15">
<span class="m-text m-primary">hīnehi saṅkhārehi …</span><br />
</p>
<p id="mnd2c89p16">
<span class="m-text m-primary">hīnehi pañcahi kāmaguṇehi nīvaraṇehi …</span><br />
</p>
<p id="mnd2c89p17">
<span class="m-text m-primary">hīnāya cetanāya …</span><br />
</p>
<p id="mnd2c89p18">
<span class="m-text m-primary">hīnāya patthanāya …</span><br />
</p>
<p id="mnd2c89p19">
<span class="m-text m-primary">hīnāya paṇidhiyā samannāgatāti hīnā narā hīnā nihīnā ohīnā omakā lāmakā chatukkā parittāti—</span><br />
</p>
<p id="mnd2c89p20">
<span class="m-text m-primary">hīnā narā.</span><br />
</p>
<p id="mnd2c89p21">
<span class="m-text m-primary">**Maccumukhe lapantī**ti.</span><br />
</p>
<p id="mnd2c89p22">
<span class="m-text m-primary">**Maccumukhe**ti māramukhe maraṇamukhe,</span><br />
</p>
<p id="mnd2c89p23">
<span class="m-text m-primary">maccuppattā maccusampattā maccūpāgatā,</span><br />
</p>
<p id="mnd2c89p24">
<span class="m-text m-primary">mārappattā mārasampattā mārūpāgatā,</span><br />
</p>
<p id="mnd2c89p25">
<span class="m-text m-primary">maraṇappattā maraṇasampattā maraṇūpāgatā lapanti lālapanti socanti kilamanti paridevanti urattāḷiṁ kandanti sammohaṁ āpajjantīti—</span><br />
</p>
<p id="mnd2c89p26">
<span class="m-text m-primary">hīnā narā maccumukhe lapanti.</span><br />
</p>
<p id="mnd2c90p1">
<span class="m-text m-primary">**Avītataṇhāse bhavābhavesū**ti.</span><br />
</p>
<p id="mnd2c90p2">
<span class="m-text m-primary">**Taṇhā**ti rūpataṇhā …pe…</span><br />
</p>
<p id="mnd2c90p3">
<span class="m-text m-primary">dhammataṇhā.</span><br />
</p>
<p id="mnd2c90p4">
<span class="m-text m-primary">**Bhavābhavesū**ti bhavābhave kammabhave punabbhave kāmabhave,</span><br />
</p>
<p id="mnd2c90p5">
<span class="m-text m-primary">kammabhave kāmabhave punabbhave rūpabhave,</span><br />
</p>
<p id="mnd2c90p6">
<span class="m-text m-primary">kammabhave rūpabhave punabbhave arūpabhave,</span><br />
</p>
<p id="mnd2c90p7">
<span class="m-text m-primary">kammabhave arūpabhave punabbhave punappunabbhave,</span><br />
</p>
<p id="mnd2c90p8">
<span class="m-text m-primary">punappunagatiyā punappunaupapattiyā punappunapaṭisandhiyā punappunaattabhāvābhinibbattiyā,</span><br />
</p>
<p id="mnd2c90p9">
<span class="m-text m-primary">avītataṇhā avigatataṇhā acattataṇhā avantataṇhā.</span><br />
</p>
<p id="mnd2c90p10">
<span class="m-text m-primary">Amuttataṇhā appahīnataṇhā appaṭinissaṭṭhataṇhāti—</span><br />
</p>
<p id="mnd2c90p11">
<span class="m-text m-primary">avītataṇhāse bhavābhavesu.</span><br />
</p>
<p id="mnd2c91p1">
<span class="m-text m-primary">Tenāha bhagavā—</span><br />
</p>
<p id="mnd2c92p1">
<span class="m-text m-primary">“Passāmi loke pariphandamānaṁ,</span><br />
</p>
<p id="mnd2c92p2">
<span class="m-text m-primary">Pajaṁ imaṁ taṇhagataṁ bhavesu;</span><br />
</p>
<p id="mnd2c92p3">
<span class="m-text m-primary">Hīnā narā maccumukhe lapanti,</span><br />
</p>
<p id="mnd2c92p4">
<span class="m-text m-primary">Avītataṇhāse bhavābhavesū”ti.</span><br />
</p>
<p id="mnd2c93p1">
<span class="m-text m-primary">**Mamāyite passatha phandamāne,**</span><br />
</p>
<p id="mnd2c93p2">
<span class="m-text m-primary">**Maccheva appodake khīṇasote;**</span><br />
</p>
<p id="mnd2c93p3">
<span class="m-text m-primary">**Etampi disvā amamo careyya,**</span><br />
</p>
<p id="mnd2c93p4">
<span class="m-text m-primary">**Bhavesu āsattimakubbamāno.**</span><br />
</p>
<p id="mnd2c94p1">
<span class="m-text m-primary">**Mamāyite passatha phandamāne**ti.</span><br />
</p>
<p id="mnd2c94p2">
<span class="m-text m-primary">**Mamattā**ti dve mamattā—</span><br />
</p>
<p id="mnd2c94p3">
<span class="m-text m-primary">taṇhāmamattañca diṭṭhimamattañca.</span><br />
</p>
<p id="mnd2c94p4">
<span class="m-text m-primary">Katamaṁ taṇhāmamattaṁ?</span><br />
</p>
<p id="mnd2c94p5">
<span class="m-text m-primary">Yāvatā taṇhāsaṅkhātena sīmakataṁ mariyādikataṁ odhikataṁ pariyantakataṁ pariggahitaṁ mamāyitaṁ.</span><br />
</p>
<p id="mnd2c94p6">
<span class="m-text m-primary">Idaṁ mamaṁ,</span><br />
</p>
<p id="mnd2c94p7">
<span class="m-text m-primary">etaṁ mamaṁ,</span><br />
</p>
<p id="mnd2c94p8">
<span class="m-text m-primary">ettakaṁ mamaṁ,</span><br />
</p>
<p id="mnd2c94p9">
<span class="m-text m-primary">ettāvatā mamaṁ,</span><br />
</p>
<p id="mnd2c94p10">
<span class="m-text m-primary">mama rūpā saddā gandhā rasā phoṭṭhabbā,</span><br />
</p>
<p id="mnd2c94p11">
<span class="m-text m-primary">attharaṇā pāvuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhañca janapado ca koso ca koṭṭhāgārañca,</span><br />
</p>
<p id="mnd2c94p12">
<span class="m-text m-primary">kevalampi mahāpathaviṁ taṇhāvasena mamāyati.</span><br />
</p>
<p id="mnd2c94p13">
<span class="m-text m-primary">Yāvatā aṭṭhasataṁ taṇhāvicaritaṁ,</span><br />
</p>
<p id="mnd2c94p14">
<span class="m-text m-primary">idaṁ taṇhāmamattaṁ.</span><br />
</p>
<p id="mnd2c95p1">
<span class="m-text m-primary">Katamaṁ diṭṭhimamattaṁ?</span><br />
</p>
<p id="mnd2c95p2">
<span class="m-text m-primary">Vīsativatthukā sakkāyadiṭṭhi,</span><br />
</p>
<p id="mnd2c95p3">
<span class="m-text m-primary">dasavatthukā micchādiṭṭhi,</span><br />
</p>
<p id="mnd2c95p4">
<span class="m-text m-primary">dasavatthukā antaggāhikā diṭṭhi;</span><br />
</p>
<p id="mnd2c95p5">
<span class="m-text m-primary">yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphandikaṁ diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesaggāho viparītaggāho vipallāsaggāho micchāgāho “ayāthāvakasmiṁ yāthāvakan”ti gāho.</span><br />
</p>
<p id="mnd2c95p6">
<span class="m-text m-primary">Yāvatā dvāsaṭṭhidiṭṭhigatāni, idaṁ diṭṭhimamattaṁ.</span><br />
</p>
<p id="mnd2c95p7">
<span class="m-text m-primary">**Mamāyite passatha phandamāne**ti mamāyitaṁ vatthuṁ acchedasaṅkinopi phandanti,</span><br />
</p>
<p id="mnd2c95p8">
<span class="m-text m-primary">acchindantepi phandanti,</span><br />
</p>
<p id="mnd2c95p9">
<span class="m-text m-primary">acchinnepi phandanti,</span><br />
</p>
<p id="mnd2c95p10">
<span class="m-text m-primary">mamāyitaṁ vatthuṁ vipariṇāmasaṅkinopi phandanti,</span><br />
</p>
<p id="mnd2c95p11">
<span class="m-text m-primary">vipariṇāmantepi phandanti,</span><br />
</p>
<p id="mnd2c95p12">
<span class="m-text m-primary">vipariṇatepi phandanti paphandanti samphandanti vipphandanti vedhanti pavedhanti sampavedhanti.</span><br />
</p>
<p id="mnd2c95p13">
<span class="m-text m-primary">Evaṁ phandamāne paphandamāne samphandamāne vipphandamāne vedhamāne pavedhamāne sampavedhamāne passatha dakkhatha oloketha nijjhāyatha upaparikkhathāti—</span><br />
</p>
<p id="mnd2c95p14">
<span class="m-text m-primary">mamāyite passatha phandamāne.</span><br />
</p>
<p id="mnd2c96p1">
<span class="m-text m-primary">**Maccheva appodake khīṇasote**ti.</span><br />
</p>
<p id="mnd2c96p2">
<span class="m-text m-primary">Yathā macchā appodake parittodake udakapariyādāne kākehi vā kulalehi vā balākāhi vā paripātiyamānā ukkhipiyamānā khajjamānā phandanti paphandanti samphandanti vipphandanti vedhanti pavedhanti sampavedhanti;</span><br />
</p>
<p id="mnd2c96p3">
<span class="m-text m-primary">evamevaṁ pajā mamāyitaṁ vatthuṁ acchedasaṅkinopi phandanti,</span><br />
</p>
<p id="mnd2c96p4">
<span class="m-text m-primary">acchindantepi phandanti,</span><br />
</p>
<p id="mnd2c96p5">
<span class="m-text m-primary">acchinnepi phandanti,</span><br />
</p>
<p id="mnd2c96p6">
<span class="m-text m-primary">mamāyitaṁ vatthuṁ vipariṇāmasaṅkinopi phandanti,</span><br />
</p>
<p id="mnd2c96p7">
<span class="m-text m-primary">vipariṇāmantepi phandanti,</span><br />
</p>
<p id="mnd2c96p8">
<span class="m-text m-primary">vipariṇatepi phandanti paphandanti samphandanti vipphandanti vedhanti pavedhanti sampavedhantīti—</span><br />
</p>
<p id="mnd2c96p9">
<span class="m-text m-primary">maccheva appodake khīṇasote.</span><br />
</p>
<p id="mnd2c97p1">
<span class="m-text m-primary">**Etampi disvā amamo careyyā**ti.</span><br />
</p>
<p id="mnd2c97p2">
<span class="m-text m-primary">Etaṁ ādīnavaṁ disvā passitvā tulayitvā tīrayitvā vibhāvayitvā vibhūtaṁ katvā mamattesūti—</span><br />
</p>
<p id="mnd2c97p3">
<span class="m-text m-primary">etampi disvā.</span><br />
</p>
<p id="mnd2c97p4">
<span class="m-text m-primary">**Amamo careyyā**ti **mamattā**ti dve mamattā—</span><br />
</p>
<p id="mnd2c97p5">
<span class="m-text m-primary">taṇhāmamattañca diṭṭhimamattañca …pe…</span><br />
</p>
<p id="mnd2c97p6">
<span class="m-text m-primary">idaṁ taṇhāmamattaṁ …pe…</span><br />
</p>
<p id="mnd2c97p7">
<span class="m-text m-primary">idaṁ diṭṭhimamattaṁ.</span><br />
</p>
<p id="mnd2c97p8">
<span class="m-text m-primary">Taṇhāmamattaṁ pahāya diṭṭhimamattaṁ paṭinissajjitvā cakkhuṁ amamāyanto sotaṁ amamāyanto ghānaṁ amamāyanto jivhaṁ amamāyanto kāyaṁ amamāyanto manaṁ amamāyanto</span><br />
</p>
<p id="mnd2c97p9">
<span class="m-text m-primary">rūpe … sadde … gandhe … rase … phoṭṭhabbe … dhamme …</span><br />
</p>
<p id="mnd2c97p10">
<span class="m-text m-primary">kulaṁ … gaṇaṁ … āvāsaṁ … lābhaṁ … yasaṁ … pasaṁsaṁ … sukhaṁ … cīvaraṁ … piṇḍapātaṁ … senāsanaṁ … gilānapaccayabhesajjaparikkhāraṁ …</span><br />
</p>
<p id="mnd2c97p11">
<span class="m-text m-primary">kāmadhātuṁ … rūpadhātuṁ … arūpadhātuṁ … kāmabhavaṁ … rūpabhavaṁ … arūpabhavaṁ … saññābhavaṁ … asaññābhavaṁ … nevasaññānāsaññābhavaṁ …</span><br />
</p>
<p id="mnd2c97p12">
<span class="m-text m-primary">ekavokārabhavaṁ … catuvokārabhavaṁ … pañcavokārabhavaṁ …</span><br />
</p>
<p id="mnd2c97p13">
<span class="m-text m-primary">atītaṁ … anāgataṁ … paccuppannaṁ …</span><br />
</p>
<p id="mnd2c97p14">
<span class="m-text m-primary">diṭṭhasutamutaviññātabbe dhamme amamāyanto agaṇhanto aparāmasanto anabhinivisanto careyya vihareyya iriyeyya vatteyya pāleyya yapeyya yāpeyyāti—</span><br />
</p>
<p id="mnd2c97p15">
<span class="m-text m-primary">etampi disvā amamo careyya.</span><br />
</p>
<p id="mnd2c98p1">
<span class="m-text m-primary">**Bhavesu āsattimakubbamāno**ti.</span><br />
</p>
<p id="mnd2c98p2">
<span class="m-text m-primary">**Bhavesū**ti kāmabhave rūpabhave arūpabhave.</span><br />
</p>
<p id="mnd2c98p3">
<span class="m-text m-primary">**Āsatti** vuccati taṇhā.</span><br />
</p>
<p id="mnd2c98p4">
<span class="m-text m-primary">Yo rāgo sārāgo …pe… abhijjhā lobho akusalamūlaṁ.</span><br />
</p>
<p id="mnd2c98p5">
<span class="m-text m-primary">**Bhavesu āsattimakubbamāno**ti.</span><br />
</p>
<p id="mnd2c98p6">
<span class="m-text m-primary">Bhavesu āsattiṁ akubbamāno, chandaṁ pemaṁ rāgaṁ khantiṁ akubbamāno ajanayamāno asañjanayamāno anibbattayamāno anabhinibbattayamānoti—</span><br />
</p>
<p id="mnd2c98p7">
<span class="m-text m-primary">bhavesu āsattimakubbamāno.</span><br />
</p>
<p id="mnd2c99p1">
<span class="m-text m-primary">Tenāha bhagavā—</span><br />
</p>
<p id="mnd2c100p1">
<span class="m-text m-primary">“Mamāyite passatha phandamāne,</span><br />
</p>
<p id="mnd2c100p2">
<span class="m-text m-primary">Maccheva appodake khīṇasote;</span><br />
</p>
<p id="mnd2c100p3">
<span class="m-text m-primary">Etampi disvā amamo careyya,</span><br />
</p>
<p id="mnd2c100p4">
<span class="m-text m-primary">Bhavesu āsattimakubbamāno”ti.</span><br />
</p>
<p id="mnd2c101p1">
<span class="m-text m-primary">**Ubhosu antesu vineyya chandaṁ,**</span><br />
</p>
<p id="mnd2c101p2">
<span class="m-text m-primary">**Phassaṁ pariññāya anānugiddho;**</span><br />
</p>
<p id="mnd2c101p3">
<span class="m-text m-primary">**Yadattagarahī tadakubbamāno,**</span><br />
</p>
<p id="mnd2c101p4">
<span class="m-text m-primary">**Na limpatī diṭṭhasutesu dhīro.**</span><br />
</p>
<p id="mnd2c102p1">
<span class="m-text m-primary">**Ubhosu antesu vineyya chandan**ti.</span><br />
</p>
<p id="mnd2c102p2">
<span class="m-text m-primary">**Antā**ti phasso eko anto phassasamudayo dutiyo anto, atīto eko anto anāgato dutiyo anto, sukhā vedanā eko anto dukkhā vedanā dutiyo anto, nāmaṁ eko anto rūpaṁ dutiyo anto, cha ajjhattikāni āyatanāni eko anto cha bāhirāni āyatanāni dutiyo anto, sakkāyo eko anto sakkāyasamudayo dutiyo anto.</span><br />
</p>
<p id="mnd2c102p3">
<span class="m-text m-primary">**Chando**ti yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṁ kāmogho kāmayogo kāmupādānaṁ kāmacchandanīvaraṇaṁ.</span><br />
</p>
<p id="mnd2c102p4">
<span class="m-text m-primary">**Ubhosu antesu vineyya chandan**ti ubhosu antesu chandaṁ vineyya paṭivineyya pajaheyya vinodeyya byantiṁ kareyya anabhāvaṁ gameyyāti—</span><br />
</p>
<p id="mnd2c102p5">
<span class="m-text m-primary">ubhosu antesu vineyya chandaṁ.</span><br />
</p>
<p id="mnd2c103p1">
<span class="m-text m-primary">**Phassaṁ pariññāya anānugiddho**ti.</span><br />
</p>
<p id="mnd2c103p2">
<span class="m-text m-primary">**Phasso**ti cakkhusamphasso sotasamphasso ghānasamphasso jivhāsamphasso kāyasamphasso manosamphasso, adhivacanasamphasso, paṭighasamphasso, sukhavedanīyo samphasso dukkhavedanīyo samphasso adukkhamasukhavedanīyo samphasso, kusalo phasso akusalo phasso abyākato phasso, kāmāvacaro phasso rūpāvacaro phasso arūpāvacaro phasso, suññato phasso animitto phasso appaṇihito phasso, lokiyo phasso lokuttaro phasso, atīto phasso anāgato phasso paccuppanno phasso, yo evarūpo phasso phusanā samphusanā samphusitattaṁ—</span><br />
</p>
<p id="mnd2c103p3">
<span class="m-text m-primary">ayaṁ vuccati phasso.</span><br />
</p>
<p id="mnd2c104p1">
<span class="m-text m-primary">**Phassaṁ pariññāyā**ti phassaṁ tīhi pariññāhi parijānitvā—</span><br />
</p>
<p id="mnd2c104p2">
<span class="m-text m-primary">ñātapariññāya, tīraṇapariññāya, pahānapariññāya.</span><br />
</p>
<p id="mnd2c104p3">
<span class="m-text m-primary">Katamā ñātapariññā?</span><br />
</p>
<p id="mnd2c104p4">
<span class="m-text m-primary">Phassaṁ jānāti—</span><br />
</p>
<p id="mnd2c104p5">
<span class="m-text m-primary">ayaṁ cakkhusamphasso, ayaṁ sotasamphasso, ayaṁ ghānasamphasso, ayaṁ jivhāsamphasso, ayaṁ kāyasamphasso, ayaṁ manosamphasso, ayaṁ adhivacanasamphasso, ayaṁ paṭighasamphasso, ayaṁ sukhavedanīyo phasso, ayaṁ dukkhavedanīyo phasso, ayaṁ adukkhamasukhavedanīyo phasso, ayaṁ kusalo phasso, ayaṁ akusalo phasso, ayaṁ abyākato phasso, ayaṁ kāmāvacaro phasso, ayaṁ rūpāvacaro phasso, ayaṁ arūpāvacaro phasso, ayaṁ suññato phasso, ayaṁ animitto phasso, ayaṁ appaṇihito phasso, ayaṁ lokiyo phasso, ayaṁ lokuttaro phasso, ayaṁ atīto phasso, ayaṁ anāgato phasso, ayaṁ paccuppanno phassoti jānāti passati—</span><br />
</p>
<p id="mnd2c104p6">
<span class="m-text m-primary">ayaṁ ñātapariññā.</span><br />
</p>
<p id="mnd2c105p1">
<span class="m-text m-primary">Katamā tīraṇapariññā?</span><br />
</p>
<p id="mnd2c105p2">
<span class="m-text m-primary">Evaṁ ñātaṁ katvā phassaṁ tīreti.</span><br />
</p>
<p id="mnd2c105p3">
<span class="m-text m-primary">Aniccato dukkhato rogato gaṇḍato sallato aghato ābādhato parato palokato ītito upaddavato bhayato upasaggato calato pabhaṅguto adhuvato atāṇato aleṇato asaraṇato rittato tucchato suññato anattato ādīnavato vipariṇāmadhammato asārakato aghamūlato vadhakato vibhavato sāsavato saṅkhatato mārāmisato jātijarābyādhimaraṇadhammato sokaparidevadukkhadomanassupāyāsadhammato saṅkilesadhammato samudayato atthaṅgamato assādato ādīnavato nissaraṇato tīreti—</span><br />
</p>
<p id="mnd2c105p4">
<span class="m-text m-primary">ayaṁ tīraṇapariññā.</span><br />
</p>
<p id="mnd2c106p1">
<span class="m-text m-primary">Katamā pahānapariññā?</span><br />
</p>
<p id="mnd2c106p2">
<span class="m-text m-primary">Evaṁ tīrayitvā phasse chandarāgaṁ pajahati vinodeti byantiṁ karoti anabhāvaṁ gameti.</span><br />
</p>
<p id="mnd2c106p3">
<span class="m-text m-primary">Vuttañhetaṁ bhagavatā—</span><br />
</p>
<p id="mnd2c106p4">
<span class="m-text m-primary">“yo, bhikkhave, phassesu chandarāgo taṁ pajahatha.</span><br />
</p>
<p id="mnd2c106p5">
<span class="m-text m-primary">Evaṁ so phasso pahīno bhavissati ucchinnamūlo tālāvatthukato anabhāvaṁ kato āyatiṁ anuppādadhammo”ti—</span><br />
</p>
<p id="mnd2c106p6">
<span class="m-text m-primary">ayaṁ pahānapariññā.</span><br />
</p>
<p id="mnd2c106p7">
<span class="m-text m-primary">**Phassaṁ pariññāyā**ti.</span><br />
</p>
<p id="mnd2c106p8">
<span class="m-text m-primary">Phassaṁ imāhi tīhi pariññāhi parijānitvā.</span><br />
</p>
<p id="mnd2c106p9">
<span class="m-text m-primary">**Anānugiddho**ti.</span><br />
</p>
<p id="mnd2c106p10">
<span class="m-text m-primary">**Gedho** vuccati taṇhā.</span><br />
</p>
<p id="mnd2c106p11">
<span class="m-text m-primary">Yo rāgo sārāgo …pe… abhijjhā lobho akusalamūlaṁ.</span><br />
</p>
<p id="mnd2c106p12">
<span class="m-text m-primary">Yasseso gedho pahīno samucchinno vūpasanto paṭipassaddho abhabbuppattiko ñāṇagginā daḍḍho, so vuccati agiddho.</span><br />
</p>
<p id="mnd2c106p13">
<span class="m-text m-primary">So rūpe agiddho sadde agiddho gandhe agiddho rase agiddho phoṭṭhabbe agiddho</span><br />
</p>
<p id="mnd2c106p14">
<span class="m-text m-primary">kule … gaṇe … āvāse … lābhe … yase … pasaṁsāya … sukhe … cīvare … piṇḍapāte … senāsane … gilānapaccayabhesajjaparikkhāre kāmadhātuyā …</span><br />
</p>
<p id="mnd2c106p15">
<span class="m-text m-primary">rūpadhātuyā … arūpadhātuyā … kāmabhave … rūpabhave … arūpabhave … saññābhave … asaññābhave … nevasaññānāsaññābhave …</span><br />
</p>
<p id="mnd2c106p16">
<span class="m-text m-primary">ekavokārabhave … catuvokārabhave … pañcavokārabhave …</span><br />
</p>
<p id="mnd2c106p17">
<span class="m-text m-primary">atīte … anāgate … paccuppanne …</span><br />
</p>
<p id="mnd2c106p18">
<span class="m-text m-primary">diṭṭhasutamutaviññātabbesu dhammesu agiddho agadhito amucchito anajjhosanno vītagedho vigatagedho cattagedho vantagedho muttagedho pahīnagedho paṭinissaṭṭhagedho vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo nicchāto nibbuto sītibhūto sukhapaṭisaṁvedī brahmabhūtena attanā viharatīti—</span><br />
</p>
<p id="mnd2c106p19">
<span class="m-text m-primary">phassaṁ pariññāya anānugiddho.</span><br />
</p>
<p id="mnd2c107p1">
<span class="m-text m-primary">**Yadattagarahī tadakubbamāno**ti.</span><br />
</p>
<p id="mnd2c107p2">
<span class="m-text m-primary">**Yadi**ti yaṁ.</span><br />
</p>
<p id="mnd2c107p3">
<span class="m-text m-primary">**Attagarahī**ti dvīhi kāraṇehi attānaṁ garahati—</span><br />
</p>
<p id="mnd2c107p4">
<span class="m-text m-primary">katattā ca akatattā ca.</span><br />
</p>
<p id="mnd2c107p5">
<span class="m-text m-primary">Kathaṁ katattā ca akatattā ca attānaṁ garahati?</span><br />
</p>
<p id="mnd2c107p6">
<span class="m-text m-primary">Kataṁ me kāyaduccaritaṁ, akataṁ me kāyasucaritanti—</span><br />
</p>
<p id="mnd2c107p7">
<span class="m-text m-primary">attānaṁ garahati.</span><br />
</p>
<p id="mnd2c107p8">
<span class="m-text m-primary">Kataṁ me vacīduccaritaṁ, akataṁ me vacīsucaritanti—</span><br />
</p>
<p id="mnd2c107p9">
<span class="m-text m-primary">attānaṁ garahati.</span><br />
</p>
<p id="mnd2c107p10">
<span class="m-text m-primary">Kataṁ me manoduccaritaṁ, akataṁ me manosucaritanti—</span><br />
</p>
<p id="mnd2c107p11">
<span class="m-text m-primary">attānaṁ garahati.</span><br />
</p>
<p id="mnd2c107p12">
<span class="m-text m-primary">Kato me pāṇātipāto, akatā me pāṇātipātā veramaṇīti—</span><br />
</p>
<p id="mnd2c107p13">
<span class="m-text m-primary">attānaṁ garahati.</span><br />
</p>
<p id="mnd2c107p14">
<span class="m-text m-primary">Kataṁ me adinnādānaṁ, akatā me adinnādānā veramaṇīti—</span><br />
</p>
<p id="mnd2c107p15">
<span class="m-text m-primary">attānaṁ garahati.</span><br />
</p>
<p id="mnd2c107p16">
<span class="m-text m-primary">Kato me kāmesumicchācāro, akatā me kāmesumicchācārā veramaṇīti—</span><br />
</p>
<p id="mnd2c107p17">
<span class="m-text m-primary">attānaṁ garahati.</span><br />
</p>
<p id="mnd2c107p18">
<span class="m-text m-primary">Kato me musāvādo, akatā me musāvādā veramaṇīti—</span><br />
</p>
<p id="mnd2c107p19">
<span class="m-text m-primary">attānaṁ garahati.</span><br />
</p>
<p id="mnd2c107p20">
<span class="m-text m-primary">Katā me pisuṇā vācā, akatā me pisuṇāya vācāya veramaṇīti—</span><br />
</p>
<p id="mnd2c107p21">
<span class="m-text m-primary">attānaṁ garahati.</span><br />
</p>
<p id="mnd2c107p22">
<span class="m-text m-primary">Katā me pharusā vācā, akatā me pharusāya vācāya veramaṇīti—</span><br />
</p>
<p id="mnd2c107p23">
<span class="m-text m-primary">attānaṁ garahati.</span><br />
</p>
<p id="mnd2c107p24">
<span class="m-text m-primary">Kato me samphappalāpo, akatā me samphappalāpā veramaṇīti—</span><br />
</p>
<p id="mnd2c107p25">
<span class="m-text m-primary">attānaṁ garahati.</span><br />
</p>
<p id="mnd2c107p26">
<span class="m-text m-primary">Katā me abhijjhā, akatā me anabhijjhāti—</span><br />
</p>
<p id="mnd2c107p27">
<span class="m-text m-primary">attānaṁ garahati.</span><br />
</p>
<p id="mnd2c107p28">
<span class="m-text m-primary">Kato me byāpādo, akato me abyāpādoti—</span><br />
</p>
<p id="mnd2c107p29">
<span class="m-text m-primary">attānaṁ garahati.</span><br />
</p>
<p id="mnd2c107p30">
<span class="m-text m-primary">Katā me micchādiṭṭhi, akatā me sammādiṭṭhīti—</span><br />
</p>
<p id="mnd2c107p31">
<span class="m-text m-primary">attānaṁ garahati.</span><br />
</p>
<p id="mnd2c107p32">
<span class="m-text m-primary">Evaṁ katattā ca akatattā ca attānaṁ garahati.</span><br />
</p>
<p id="mnd2c107p33">
<span class="m-text m-primary">Atha vā sīlesumhi na paripūrakārīti—</span><br />
</p>
<p id="mnd2c107p34">
<span class="m-text m-primary">attānaṁ garahati.</span><br />
</p>
<p id="mnd2c107p35">
<span class="m-text m-primary">Indriyesumhi aguttadvāroti—</span><br />
</p>
<p id="mnd2c107p36">
<span class="m-text m-primary">attānaṁ garahati.</span><br />
</p>
<p id="mnd2c107p37">
<span class="m-text m-primary">Bhojanemhi amattaññūti—</span><br />
</p>
<p id="mnd2c107p38">
<span class="m-text m-primary">attānaṁ garahati.</span><br />
</p>
<p id="mnd2c107p39">
<span class="m-text m-primary">Jāgariyaṁ ananuyuttoti—</span><br />
</p>
<p id="mnd2c107p40">
<span class="m-text m-primary">attānaṁ garahati.</span><br />
</p>
<p id="mnd2c107p41">
<span class="m-text m-primary">Satisampajaññena asamannāgatoti—</span><br />
</p>
<p id="mnd2c107p42">
<span class="m-text m-primary">attānaṁ garahati.</span><br />
</p>
<p id="mnd2c107p43">
<span class="m-text m-primary">Abhāvitā me cattāro satipaṭṭhānāti—</span><br />
</p>
<p id="mnd2c107p44">
<span class="m-text m-primary">attānaṁ garahati.</span><br />
</p>
<p id="mnd2c107p45">
<span class="m-text m-primary">Abhāvitā me cattāro sammappadhānāti—</span><br />
</p>
<p id="mnd2c107p46">
<span class="m-text m-primary">attānaṁ garahati.</span><br />
</p>
<p id="mnd2c107p47">
<span class="m-text m-primary">Abhāvitā me cattāro iddhipādāti—</span><br />
</p>
<p id="mnd2c107p48">
<span class="m-text m-primary">attānaṁ garahati.</span><br />
</p>
<p id="mnd2c107p49">
<span class="m-text m-primary">Abhāvitāni me pañcindriyānīti—</span><br />
</p>
<p id="mnd2c107p50">
<span class="m-text m-primary">attānaṁ garahati.</span><br />
</p>
<p id="mnd2c107p51">
<span class="m-text m-primary">Abhāvitāni me pañca balānīti—</span><br />
</p>
<p id="mnd2c107p52">
<span class="m-text m-primary">attānaṁ garahati.</span><br />
</p>
<p id="mnd2c107p53">
<span class="m-text m-primary">Abhāvitā me satta bojjhaṅgāti—</span><br />
</p>
<p id="mnd2c107p54">
<span class="m-text m-primary">attānaṁ garahati.</span><br />
</p>
<p id="mnd2c107p55">
<span class="m-text m-primary">Abhāvito me ariyo aṭṭhaṅgiko maggoti—</span><br />
</p>
<p id="mnd2c107p56">
<span class="m-text m-primary">attānaṁ garahati.</span><br />
</p>
<p id="mnd2c107p57">
<span class="m-text m-primary">Dukkhaṁ me apariññātanti—</span><br />
</p>
<p id="mnd2c107p58">
<span class="m-text m-primary">attānaṁ garahati.</span><br />
</p>
<p id="mnd2c107p59">
<span class="m-text m-primary">Samudayo me appahīnoti—</span><br />
</p>
<p id="mnd2c107p60">
<span class="m-text m-primary">attānaṁ garahati.</span><br />
</p>
<p id="mnd2c107p61">
<span class="m-text m-primary">Maggo me abhāvitoti—</span><br />
</p>
<p id="mnd2c107p62">
<span class="m-text m-primary">attānaṁ garahati.</span><br />
</p>
<p id="mnd2c107p63">
<span class="m-text m-primary">Nirodho me asacchikatoti—</span><br />
</p>
<p id="mnd2c107p64">
<span class="m-text m-primary">attānaṁ garahati.</span><br />
</p>
<p id="mnd2c107p65">
<span class="m-text m-primary">Evaṁ katattā ca akatattā ca attānaṁ garahati.</span><br />
</p>
<p id="mnd2c107p66">
<span class="m-text m-primary">Evaṁ attagarahitaṁ kammaṁ akubbamāno ajanayamāno asañjanayamāno anibbattayamāno anabhinibbattayamānoti—</span><br />
</p>
<p id="mnd2c107p67">
<span class="m-text m-primary">yadattagarahī tadakubbamāno.</span><br />
</p>
<p id="mnd2c107p68">
<span class="m-text m-primary">**Na limpatī diṭṭhasutesu dhīro**ti.</span><br />
</p>
<p id="mnd2c107p69">
<span class="m-text m-primary">**Lepo**ti dve lepā—</span><br />
</p>
<p id="mnd2c107p70">
<span class="m-text m-primary">taṇhālepo ca diṭṭhilepo ca …pe…</span><br />
</p>
<p id="mnd2c107p71">
<span class="m-text m-primary">ayaṁ taṇhālepo …pe…</span><br />
</p>
<p id="mnd2c107p72">
<span class="m-text m-primary">ayaṁ diṭṭhilepo.</span><br />
</p>
<p id="mnd2c107p73">
<span class="m-text m-primary">**Dhīro**ti paṇḍito paññavā buddhimā ñāṇī vibhāvī medhāvī.</span><br />
</p>
<p id="mnd2c107p74">
<span class="m-text m-primary">Dhīro taṇhālepaṁ pahāya diṭṭhilepaṁ paṭinissajjitvā diṭṭhe na limpati, sute na limpati, mute na limpati, viññāte na limpati, na palimpati, na upalimpati.</span><br />
</p>
<p id="mnd2c107p75">
<span class="m-text m-primary">Alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—</span><br />
</p>
<p id="mnd2c107p76">
<span class="m-text m-primary">na limpatī diṭṭhasutesu dhīroti.</span><br />
</p>
<p id="mnd2c108p1">
<span class="m-text m-primary">Tenāha bhagavā—</span><br />
</p>
<p id="mnd2c109p1">
<span class="m-text m-primary">“Ubhosu antesu vineyya chandaṁ,</span><br />
</p>
<p id="mnd2c109p2">
<span class="m-text m-primary">Phassaṁ pariññāya anānugiddho;</span><br />
</p>
<p id="mnd2c109p3">
<span class="m-text m-primary">Yadattagarahī tadakubbamāno,</span><br />
</p>
<p id="mnd2c109p4">
<span class="m-text m-primary">Na limpatī diṭṭhasutesu dhīro”ti.</span><br />
</p>
<p id="mnd2c110p1">
<span class="m-text m-primary">**Saññaṁ pariññā vitareyya oghaṁ,**</span><br />
</p>
<p id="mnd2c110p2">
<span class="m-text m-primary">**Pariggahesu muni nopalitto;**</span><br />
</p>
<p id="mnd2c110p3">
<span class="m-text m-primary">**Abbūḷhasallo caramappamatto,**</span><br />
</p>
<p id="mnd2c110p4">
<span class="m-text m-primary">**Nāsīsatī lokamimaṁ parañca.**</span><br />
</p>
<p id="mnd2c111p1">
<span class="m-text m-primary">**Saññaṁ pariññā vitareyya oghan**ti.</span><br />
</p>
<p id="mnd2c111p2">
<span class="m-text m-primary">**Saññā**ti kāmasaññā byāpādasaññā vihiṁsāsaññā nekkhammasaññā abyāpādasaññā avihiṁsāsaññā rūpasaññā saddasaññā gandhasaññā rasasaññā phoṭṭhabbasaññā dhammasaññā—</span><br />
</p>
<p id="mnd2c111p3">
<span class="m-text m-primary">yā evarūpā saññā sañjananā sañjānitattaṁ—</span><br />
</p>
<p id="mnd2c111p4">
<span class="m-text m-primary">ayaṁ vuccati saññā.</span><br />
</p>
<p id="mnd2c111p5">
<span class="m-text m-primary">**Saññaṁ pariññā**ti saññaṁ tīhi pariññāhi parijānitvā—</span><br />
</p>
<p id="mnd2c111p6">
<span class="m-text m-primary">ñātapariññāya, tīraṇapariññāya, pahānapariññāya.</span><br />
</p>
<p id="mnd2c112p1">
<span class="m-text m-primary">Katamā ñātapariññā?</span><br />
</p>
<p id="mnd2c112p2">
<span class="m-text m-primary">Saññaṁ jānāti—</span><br />
</p>
<p id="mnd2c112p3">
<span class="m-text m-primary">ayaṁ kāmasaññā, ayaṁ byāpādasaññā, ayaṁ vihiṁsāsaññā, ayaṁ nekkhammasaññā, ayaṁ abyāpādasaññā, ayaṁ avihiṁsāsaññā, ayaṁ rūpasaññā, ayaṁ saddasaññā, ayaṁ gandhasaññā, ayaṁ rasasaññā, ayaṁ phoṭṭhabbasaññā, ayaṁ dhammasaññāti jānāti passati—</span><br />
</p>
<p id="mnd2c112p4">
<span class="m-text m-primary">ayaṁ ñātapariññā.</span><br />
</p>
<p id="mnd2c113p1">
<span class="m-text m-primary">Katamā tīraṇapariññā?</span><br />
</p>
<p id="mnd2c113p2">
<span class="m-text m-primary">Evaṁ ñātaṁ katvā saññaṁ tīreti.</span><br />
</p>
<p id="mnd2c113p3">
<span class="m-text m-primary">Aniccato dukkhato rogato gaṇḍato sallato aghato ābādhato parato palokato ītito upaddavato bhayato upasaggato calato pabhaṅguto …pe…</span><br />
</p>
<p id="mnd2c113p4">
<span class="m-text m-primary">samudayato atthaṅgamato assādato ādīnavato nissaraṇato tīreti—</span><br />
</p>
<p id="mnd2c113p5">
<span class="m-text m-primary">ayaṁ tīraṇapariññā.</span><br />
</p>
<p id="mnd2c114p1">
<span class="m-text m-primary">Katamā pahānapariññā?</span><br />
</p>
<p id="mnd2c114p2">
<span class="m-text m-primary">Evaṁ tīrayitvā saññāya chandarāgaṁ pajahati vinodeti anabhāvaṁ gameti.</span><br />
</p>
<p id="mnd2c114p3">
<span class="m-text m-primary">Vuttampi hetaṁ bhagavatā—</span><br />
</p>
<p id="mnd2c114p4">
<span class="m-text m-primary">“yo, bhikkhave, saññāya chandarāgo, taṁ pajahatha.</span><br />
</p>
<p id="mnd2c114p5">
<span class="m-text m-primary">Evaṁ sā saññā pahīnā bhavissati ucchinnamūlā tālāvatthukatā anabhāvaṁ katā āyatiṁ anuppādadhammā”ti—</span><br />
</p>
<p id="mnd2c114p6">
<span class="m-text m-primary">ayaṁ pahānapariññā.</span><br />
</p>
<p id="mnd2c114p7">
<span class="m-text m-primary">**Saññaṁ pariññā**ti saññaṁ imāhi tīhi pariññāhi parijānitvā.</span><br />
</p>
<p id="mnd2c114p8">
<span class="m-text m-primary">**Vitareyya oghan**ti kāmoghaṁ bhavoghaṁ diṭṭhoghaṁ avijjoghaṁ tareyya uttareyya patareyya samatikkameyya vītivatteyyāti—</span><br />
</p>
<p id="mnd2c114p9">
<span class="m-text m-primary">saññaṁ pariññā vitareyya oghaṁ.</span><br />
</p>
<p id="mnd2c115p1">
<span class="m-text m-primary">**Pariggahesu muni nopalitto**ti.</span><br />
</p>
<p id="mnd2c115p2">
<span class="m-text m-primary">**Pariggahā**ti dve pariggahā—</span><br />
</p>
<p id="mnd2c115p3">
<span class="m-text m-primary">taṇhāpariggaho ca diṭṭhipariggaho ca …pe…</span><br />
</p>
<p id="mnd2c115p4">
<span class="m-text m-primary">ayaṁ taṇhāpariggaho …pe…</span><br />
</p>
<p id="mnd2c115p5">
<span class="m-text m-primary">ayaṁ diṭṭhipariggaho.</span><br />
</p>
<p id="mnd2c115p6">
<span class="m-text m-primary">**Munī**ti.</span><br />
</p>
<p id="mnd2c115p7">
<span class="m-text m-primary">Monaṁ vuccati ñāṇaṁ.</span><br />
</p>
<p id="mnd2c115p8">
<span class="m-text m-primary">Yā paññā pajānanā …pe… amoho dhammavicayo sammādiṭṭhi, tena ñāṇena samannāgato muni monappattoti.</span><br />
</p>
<p id="mnd2c115p9">
<span class="m-text m-primary">Tīṇi moneyyāni—</span><br />
</p>
<p id="mnd2c115p10">
<span class="m-text m-primary">kāyamoneyyaṁ, vacīmoneyyaṁ, manomoneyyaṁ.</span><br />
</p>
<p id="mnd2c116p1">
<span class="m-text m-primary">Katamaṁ kāyamoneyyaṁ?</span><br />
</p>
<p id="mnd2c116p2">
<span class="m-text m-primary">Tividhānaṁ kāyaduccaritānaṁ pahānaṁ kāyamoneyyaṁ, tividhaṁ kāyasucaritaṁ kāyamoneyyaṁ, kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ, kāye chandarāgassa pahānaṁ kāyamoneyyaṁ, kāyasaṅkhāranirodho catutthajjhānasamāpatti kāyamoneyyaṁ—</span><br />
</p>
<p id="mnd2c116p3">
<span class="m-text m-primary">idaṁ kāyamoneyyaṁ.</span><br />
</p>
<p id="mnd2c117p1">
<span class="m-text m-primary">Katamaṁ vacīmoneyyaṁ?</span><br />
</p>
<p id="mnd2c117p2">
<span class="m-text m-primary">Catubbidhānaṁ vacīduccaritānaṁ pahānaṁ vacīmoneyyaṁ, catubbidhaṁ vacīsucaritaṁ vacīmoneyyaṁ, vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ, vācāya chandarāgassa pahānaṁ vacīmoneyyaṁ, vacīsaṅkhāranirodho dutiyajjhānasamāpatti vacīmoneyyaṁ—</span><br />
</p>
<p id="mnd2c117p3">
<span class="m-text m-primary">idaṁ vacīmoneyyaṁ.</span><br />
</p>
<p id="mnd2c118p1">
<span class="m-text m-primary">Katamaṁ manomoneyyaṁ?</span><br />
</p>
<p id="mnd2c118p2">
<span class="m-text m-primary">Tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ, cittārammaṇe ñāṇaṁ manomoneyyaṁ, cittapariññā manomoneyyaṁ, pariññāsahagato maggo manomoneyyaṁ, citte chandarāgassa pahānaṁ manomoneyyaṁ, cittasaṅkhāranirodho saññāvedayitanirodhaṁ manomoneyyaṁ—</span><br />
</p>
<p id="mnd2c118p3">
<span class="m-text m-primary">idaṁ manomoneyyaṁ.</span><br />
</p>
<p id="mnd2c119p1">
<span class="m-text m-primary">“Kāyamuniṁ vācāmuniṁ,</span><br />
</p>
<p id="mnd2c119p2">
<span class="m-text m-primary">manomunimanāsavaṁ;</span><br />
</p>
<p id="mnd2c119p3">
<span class="m-text m-primary">Muniṁ moneyyasampannaṁ,</span><br />
</p>
<p id="mnd2c119p4">
<span class="m-text m-primary">āhu sabbappahāyinaṁ.</span><br />
</p>
<p id="mnd2c120p1">
<span class="m-text m-primary">Kāyamuniṁ vācāmuniṁ,</span><br />
</p>
<p id="mnd2c120p2">
<span class="m-text m-primary">manomunimanāsavaṁ;</span><br />
</p>
<p id="mnd2c120p3">
<span class="m-text m-primary">Muniṁ moneyyasampannaṁ,</span><br />
</p>
<p id="mnd2c120p4">
<span class="m-text m-primary">āhu ninhātapāpakan”ti.</span><br />
</p>
<p id="mnd2c121p1">
<span class="m-text m-primary">Imehi tīhi moneyyehi dhammehi samannāgatā cha munino—</span><br />
</p>
<p id="mnd2c121p2">
<span class="m-text m-primary">agāramunino, anagāramunino, sekhamunino, asekhamunino, paccekamunino, munimuninoti.</span><br />
</p>
<p id="mnd2c121p3">
<span class="m-text m-primary">Katame agāramunino?</span><br />
</p>
<p id="mnd2c121p4">
<span class="m-text m-primary">Ye te agārikā diṭṭhapadā viññātasāsanā—</span><br />
</p>
<p id="mnd2c121p5">
<span class="m-text m-primary">ime agāramunino.</span><br />
</p>
<p id="mnd2c121p6">
<span class="m-text m-primary">Katame anagāramunino?</span><br />
</p>
<p id="mnd2c121p7">
<span class="m-text m-primary">Ye te pabbajitā diṭṭhapadā viññātasāsanā—</span><br />
</p>
<p id="mnd2c121p8">
<span class="m-text m-primary">ime anagāramunino.</span><br />
</p>
<p id="mnd2c121p9">
<span class="m-text m-primary">Satta sekhā sekhamunino.</span><br />
</p>
<p id="mnd2c121p10">
<span class="m-text m-primary">Arahanto asekhamunino.</span><br />
</p>
<p id="mnd2c121p11">
<span class="m-text m-primary">Paccekabuddhā paccekamunino.</span><br />
</p>
<p id="mnd2c121p12">
<span class="m-text m-primary">Munimunino vuccanti tathāgatā arahanto sammāsambuddhā.</span><br />
</p>
<p id="mnd2c122p1">
<span class="m-text m-primary">“Na monena munī hoti,</span><br />
</p>
<p id="mnd2c122p2">
<span class="m-text m-primary">mūḷharūpo aviddasu;</span><br />
</p>
<p id="mnd2c122p3">
<span class="m-text m-primary">Yo ca tulaṁva paggayha,</span><br />
</p>
<p id="mnd2c122p4">
<span class="m-text m-primary">varamādāya paṇḍito.</span><br />
</p>
<p id="mnd2c123p1">
<span class="m-text m-primary">Pāpāni parivajjeti,</span><br />
</p>
<p id="mnd2c123p2">
<span class="m-text m-primary">sa munī tena so muni;</span><br />
</p>
<p id="mnd2c123p3">
<span class="m-text m-primary">Yo munāti ubho loke,</span><br />
</p>
<p id="mnd2c123p4">
<span class="m-text m-primary">muni tena pavuccati.</span><br />
</p>
<p id="mnd2c124p1">
<span class="m-text m-primary">Asatañca satañca ñatvā dhammaṁ,</span><br />
</p>
<p id="mnd2c124p2">
<span class="m-text m-primary">Ajjhattaṁ bahiddhā ca sabbaloke;</span><br />
</p>
<p id="mnd2c124p3">
<span class="m-text m-primary">Devamanussehi pūjanīyo,</span><br />
</p>
<p id="mnd2c124p4">
<span class="m-text m-primary">Saṅgajālamaticca so munī”ti.</span><br />
</p>
<p id="mnd2c125p1">
<span class="m-text m-primary">**Lepā**ti dve lepā—</span><br />
</p>
<p id="mnd2c125p2">
<span class="m-text m-primary">taṇhālepo ca diṭṭhilepo ca …pe…</span><br />
</p>
<p id="mnd2c125p3">
<span class="m-text m-primary">ayaṁ taṇhālepo …pe…</span><br />
</p>
<p id="mnd2c125p4">
<span class="m-text m-primary">ayaṁ diṭṭhilepo.</span><br />
</p>
<p id="mnd2c125p5">
<span class="m-text m-primary">Muni taṇhālepaṁ pahāya diṭṭhilepaṁ paṭinissajjitvā pariggahesu na limpati na palimpati na upalimpati.</span><br />
</p>
<p id="mnd2c125p6">
<span class="m-text m-primary">Alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—</span><br />
</p>
<p id="mnd2c125p7">
<span class="m-text m-primary">pariggahesu muni nopalitto.</span><br />
</p>
<p id="mnd2c126p1">
<span class="m-text m-primary">**Abbūḷhasallo caramappamatto**ti.</span><br />
</p>
<p id="mnd2c126p2">
<span class="m-text m-primary">**Sallan**ti satta sallāni—</span><br />
</p>
<p id="mnd2c126p3">
<span class="m-text m-primary">rāgasallaṁ, dosasallaṁ, mohasallaṁ, mānasallaṁ, diṭṭhisallaṁ, sokasallaṁ, kathaṅkathāsallaṁ.</span><br />
</p>
<p id="mnd2c126p4">
<span class="m-text m-primary">Yassete sallā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati abbūḷhasallo abbahitasallo uddhatasallo samuddhatasallo uppāṭitasallo samuppāṭitasallo cattasallo vantasallo muttasallo pahīnasallo paṭinissaṭṭhasallo nicchāto nibbuto sītibhūto sukhapaṭisaṁvedī brahmabhūtena attanā viharatīti—</span><br />
</p>
<p id="mnd2c126p5">
<span class="m-text m-primary">abbūḷhasallo.</span><br />
</p>
<p id="mnd2c127p1">
<span class="m-text m-primary">**Caran**ti caranto viharanto iriyanto vattanto pālento yapento yāpento.</span><br />
</p>
<p id="mnd2c127p2">
<span class="m-text m-primary">**Appamatto**ti sakkaccakārī sātaccakārī aṭṭhitakārī anolīnavuttiko anikkhittacchando anikkhittadhuro kusalesu dhammesu.</span><br />
</p>
<p id="mnd2c127p3">
<span class="m-text m-primary">“Kathāhaṁ aparipūraṁ vā sīlakkhandhaṁ paripūreyyaṁ, paripūraṁ vā sīlakkhandhaṁ tattha tattha paññāya anuggaṇheyyan”ti yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesu.</span><br />
</p>
<p id="mnd2c127p4">
<span class="m-text m-primary">“Kathāhaṁ aparipūraṁ vā samādhikkhandhaṁ paripūreyyaṁ, paripūraṁ vā samādhikkhandhaṁ tattha tattha paññāya anuggaṇheyyaṁ …pe…</span><br />
</p>
<p id="mnd2c127p5">
<span class="m-text m-primary">kusalesu dhammesu.</span><br />
</p>
<p id="mnd2c127p6">
<span class="m-text m-primary">“Kathāhaṁ aparipūraṁ vā paññākkhandhaṁ paripūreyyaṁ …</span><br />
</p>
<p id="mnd2c127p7">
<span class="m-text m-primary">vimuttikkhandhaṁ …</span><br />
</p>
<p id="mnd2c127p8">
<span class="m-text m-primary">vimuttiñāṇadassanakkhandhaṁ paripūreyyaṁ, paripūraṁ vā vimuttiñāṇadassanakkhandhaṁ tattha tattha paññāya anuggaṇheyyan”ti yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesu.</span><br />
</p>
<p id="mnd2c127p9">
<span class="m-text m-primary">“Kathāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ vā nirodhaṁ sacchikareyyan”ti yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesūti—</span><br />
</p>
<p id="mnd2c127p10">
<span class="m-text m-primary">abbūḷhasallo caramappamatto.</span><br />
</p>
<p id="mnd2c128p1">
<span class="m-text m-primary">**Nāsīsatī lokamimaṁ parañcā**ti imaṁ lokaṁ nāsīsati sakattabhāvaṁ, paralokaṁ nāsīsati parattabhāvaṁ;</span><br />
</p>
<p id="mnd2c128p2">
<span class="m-text m-primary">imaṁ lokaṁ nāsīsati sakarūpavedanāsaññāsaṅkhāraviññāṇaṁ, paraṁ lokaṁ nāsīsati pararūpavedanāsaññāsaṅkhāraviññāṇaṁ;</span><br />
</p>
<p id="mnd2c128p3">
<span class="m-text m-primary">imaṁ lokaṁ nāsīsati cha ajjhattikāni āyatanāni, paraṁ lokaṁ nāsīsati cha bāhirāni āyatanāni;</span><br />
</p>
<p id="mnd2c128p4">
<span class="m-text m-primary">imaṁ lokaṁ nāsīsati manussalokaṁ, paraṁ lokaṁ nāsīsati devalokaṁ.</span><br />
</p>
<p id="mnd2c128p5">
<span class="m-text m-primary">Imaṁ lokaṁ nāsīsati kāmadhātuṁ, paraṁ lokaṁ nāsīsati rūpadhātuṁ arūpadhātuṁ;</span><br />
</p>
<p id="mnd2c128p6">
<span class="m-text m-primary">imaṁ lokaṁ nāsīsati kāmadhātuṁ rūpadhātuṁ, paraṁ lokaṁ nāsīsati arūpadhātuṁ.</span><br />
</p>
<p id="mnd2c128p7">
<span class="m-text m-primary">Puna gatiṁ vā upapattiṁ vā paṭisandhiṁ vā bhavaṁ vā saṁsāraṁ vā vaṭṭaṁ vā nāsīsati na icchati na sādiyati na pattheti na piheti nātijappatīti—</span><br />
</p>
<p id="mnd2c128p8">
<span class="m-text m-primary">nāsīsatī lokamimaṁ parañcāti.</span><br />
</p>
<p id="mnd2c129p1">
<span class="m-text m-primary">Tenāha bhagavā—</span><br />
</p>
<p id="mnd2c130p1">
<span class="m-text m-primary">“Saññaṁ pariññā vitareyya oghaṁ,</span><br />
</p>
<p id="mnd2c130p2">
<span class="m-text m-primary">Pariggahesu muni nopalitto;</span><br />
</p>
<p id="mnd2c130p3">
<span class="m-text m-primary">Abbūḷhasallo caramappamatto,</span><br />
</p>
<p id="mnd2c130p4">
<span class="m-text m-primary">Nāsīsatī lokamimaṁ parañcā”ti.</span><br />
</p>
<p id="mnd2c131p1">
<span class="m-text m-primary">Guhaṭṭhakasuttaniddeso dutiyo.</span><br />
</p>
</section>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
      </div>
      <div class="m-clearfix-t"></div>
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
        <h3><a href="https://www.theravadan.org/pages/about">About</a></h3>
        <ul>
        </ul>
      </div>
    </div>
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>