<!DOCTYPE html>
<html lang="en" prefix="og: http://ogp.me/ns#">
<head>
  <meta charset="UTF-8" />
  <title>ms &raquo; abhidhamma &raquo; vb &raquo; Vibhaṅga | Theravadan</title>
  <link rel="stylesheet" href="https://theravadan.org/static/JetBrains-Mono.css" />
  <link rel="stylesheet" href="https://theravadan.org/static/m-dark-mod.css" />
  <link rel="icon" href="https://theravadan.org/images/favicon.jpeg" type="image/jpeg" />
  <link rel="canonical" href="https://theravadan.org/pages/vby007z.html" />
  <meta name="viewport" content="width=device-width, initial-scale=1.0" />
  <meta property="og:site_name" content="Theravadan" />
  <meta property="og:title" content="Vibhaṅga" />
  <meta name="twitter:title" content="Vibhaṅga" />
  <meta property="og:url" content="https://theravadan.org/pages/vby007z.html" />
  <meta property="og:description" content="Satipaṭṭhānavibhaṅga 1. Suttantabhājanīya Cattāro satipaṭṭhānā— idha bhikkhu ajjhattaṁ kāye kāyānupassī viharati bahiddhā kāye kāyānupassī viharati ajjhattabahiddhā kāye kāyānupassī viharati ātāpī sampajāno satimā vineyya loke abhijjhādomanassaṁ, ajjhattaṁ vedanāsu vedanānupassī viharati bahiddhā vedanāsu vedanānupassī viharati ajjhattabahiddhā vedanāsu vedanānupassī viharati ātāpī sampajāno satimā vineyya loke abhijjhādomanassaṁ, ajjhattaṁ citte cittānupassī viharati …" />
  <meta name="twitter:description" content="Satipaṭṭhānavibhaṅga 1. Suttantabhājanīya Cattāro satipaṭṭhānā— idha bhikkhu ajjhattaṁ kāye kāyānupassī viharati bahiddhā kāye kāyānupassī viharati ajjhattabahiddhā kāye kāyānupassī viharati ātāpī sampajāno satimā vineyya loke abhijjhādomanassaṁ, ajjhattaṁ vedanāsu vedanānupassī viharati bahiddhā vedanāsu vedanānupassī viharati ajjhattabahiddhā vedanāsu vedanānupassī viharati ātāpī sampajāno satimā vineyya loke abhijjhādomanassaṁ, ajjhattaṁ citte cittānupassī viharati …" />
  <meta name="twitter:card" content="summary" />
  <meta property="og:type" content="page" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://theravadan.org/pages/ms-index.html">ms</a> &raquo;
            <a href="https://theravadan.org/pages/ms-abhidhamma-index.html">abhidhamma</a> &raquo;
            <a href="https://theravadan.org/pages/ms-abhidhamma-vb-index.html">vb</a> &raquo;
          </span>
          Vibhaṅga
        </h1>
<!-- content -->
<section id="satipatthanavibhanga">
<h2><a href="#satipatthanavibhanga">Satipaṭṭhānavibhaṅga</a></h2>
<section id="suttantabhajaniya">
<h3><a href="#suttantabhajaniya">1. Suttantabhājanīya</a></h3>
<p id="vb7c1p1">
<span class="m-text m-primary">Cattāro satipaṭṭhānā—</span><br />
</p>
<p id="vb7c1p2">
<span class="m-text m-primary">idha bhikkhu ajjhattaṁ kāye kāyānupassī viharati bahiddhā kāye kāyānupassī viharati ajjhattabahiddhā kāye kāyānupassī viharati ātāpī sampajāno satimā vineyya loke abhijjhādomanassaṁ, ajjhattaṁ vedanāsu vedanānupassī viharati bahiddhā vedanāsu vedanānupassī viharati ajjhattabahiddhā vedanāsu vedanānupassī viharati ātāpī sampajāno satimā vineyya loke abhijjhādomanassaṁ, ajjhattaṁ citte cittānupassī viharati bahiddhā citte cittānupassī viharati ajjhattabahiddhā citte cittānupassī viharati ātāpī sampajāno satimā vineyya loke abhijjhādomanassaṁ, ajjhattaṁ dhammesu dhammānupassī viharati bahiddhā dhammesu dhammānupassī viharati ajjhattabahiddhā dhammesu dhammānupassī viharati ātāpī sampajāno satimā vineyya loke abhijjhādomanassaṁ.</span><br />
</p>
<p id="vb7c2p0">
<span class="m-text m-primary">1.1. Kāyānupassanāniddesa</span><br />
</p>
<p id="vb7c2p1">
<span class="m-text m-primary">Kathañca bhikkhu ajjhattaṁ kāye kāyānupassī viharati?</span><br />
</p>
<p id="vb7c2p2">
<span class="m-text m-primary">Idha bhikkhu ajjhattaṁ kāyaṁ uddhaṁ pādatalā adho kesamatthakā tacapariyantaṁ pūraṁ nānappakārassa asucino paccavekkhati—</span><br />
</p>
<p id="vb7c2p3">
<span class="m-text m-primary">“atthi imasmiṁ kāye kesā lomā nakhā dantā taco, maṁsaṁ nhāru aṭṭhi aṭṭhimiñjaṁ vakkaṁ, hadayaṁ yakanaṁ kilomakaṁ pihakaṁ papphāsaṁ, antaṁ antaguṇaṁ udariyaṁ karīsaṁ, pittaṁ semhaṁ pubbo lohitaṁ sedo medo, assu vasā kheḷo siṅghāṇikā lasikā muttan”ti.</span><br />
</p>
<p id="vb7c2p4">
<span class="m-text m-primary">So taṁ nimittaṁ āsevati bhāveti bahulīkaroti, svāvatthitaṁ vavatthapeti.</span><br />
</p>
<p id="vb7c2p5">
<span class="m-text m-primary">So taṁ nimittaṁ āsevitvā bhāvetvā bahulīkaritvā svāvatthitaṁ vavatthapetvā bahiddhā kāye cittaṁ upasaṁharati.</span><br />
</p>
<p id="vb7c3p1">
<span class="m-text m-primary">Kathañca bhikkhu bahiddhā kāye kāyānupassī viharati?</span><br />
</p>
<p id="vb7c3p2">
<span class="m-text m-primary">Idha bhikkhu bahiddhā kāyaṁ uddhaṁ pādatalā adho kesamatthakā tacapariyantaṁ pūraṁ nānappakārassa asucino paccavekkhati—</span><br />
</p>
<p id="vb7c3p3">
<span class="m-text m-primary">“atthissa kāye kesā lomā nakhā dantā taco, maṁsaṁ nhāru aṭṭhi aṭṭhimiñjaṁ vakkaṁ, hadayaṁ yakanaṁ kilomakaṁ pihakaṁ papphāsaṁ, antaṁ antaguṇaṁ udariyaṁ karīsaṁ, pittaṁ semhaṁ pubbo lohitaṁ sedo medo, assu vasā kheḷo siṅghāṇikā lasikā muttan”ti.</span><br />
</p>
<p id="vb7c3p4">
<span class="m-text m-primary">So taṁ nimittaṁ āsevati bhāveti bahulīkaroti, svāvatthitaṁ vavatthapeti.</span><br />
</p>
<p id="vb7c3p5">
<span class="m-text m-primary">So taṁ nimittaṁ āsevitvā bhāvetvā bahulīkaritvā svāvatthitaṁ vavatthapetvā ajjhattabahiddhā kāye cittaṁ upasaṁharati.</span><br />
</p>
<p id="vb7c4p1">
<span class="m-text m-primary">Kathañca bhikkhu ajjhattabahiddhā kāye kāyānupassī viharati?</span><br />
</p>
<p id="vb7c4p2">
<span class="m-text m-primary">Idha bhikkhu ajjhattabahiddhā kāyaṁ uddhaṁ pādatalā adho kesamatthakā tacapariyantaṁ pūraṁ nānappakārassa asucino paccavekkhati—</span><br />
</p>
<p id="vb7c4p3">
<span class="m-text m-primary">“atthi imasmiṁ kāye kesā lomā nakhā dantā taco, maṁsaṁ nhāru aṭṭhi aṭṭhimiñjaṁ vakkaṁ, hadayaṁ yakanaṁ kilomakaṁ pihakaṁ papphāsaṁ, antaṁ antaguṇaṁ udariyaṁ karīsaṁ, pittaṁ semhaṁ pubbo lohitaṁ sedo medo, assu vasā kheḷo siṅghāṇikā lasikā muttan”ti.</span><br />
</p>
<p id="vb7c4p4">
<span class="m-text m-primary">Evaṁ bhikkhu ajjhattabahiddhā kāye kāyānupassī viharati ātāpī sampajāno satimā vineyya loke abhijjhādomanassaṁ.</span><br />
</p>
<p id="vb7c5p1">
<span class="m-text m-primary">“Anupassī”ti.</span><br />
</p>
<p id="vb7c5p2">
<span class="m-text m-primary">Tattha katamā anupassanā?</span><br />
</p>
<p id="vb7c5p3">
<span class="m-text m-primary">Yā paññā pajānanā …pe… amoho dhammavicayo sammādiṭṭhi—</span><br />
</p>
<p id="vb7c5p4">
<span class="m-text m-primary">ayaṁ vuccati “anupassanā”.</span><br />
</p>
<p id="vb7c5p5">
<span class="m-text m-primary">Imāya anupassanāya upeto hoti samupeto upāgato samupāgato upapanno sampanno samannāgato.</span><br />
</p>
<p id="vb7c5p6">
<span class="m-text m-primary">Tena vuccati “anupassī”ti.</span><br />
</p>
<p id="vb7c6p1">
<span class="m-text m-primary">“Viharatī”ti.</span><br />
</p>
<p id="vb7c6p2">
<span class="m-text m-primary">Iriyati vattati pāleti yapeti yāpeti carati viharati.</span><br />
</p>
<p id="vb7c6p3">
<span class="m-text m-primary">Tena vuccati “viharatī”ti.</span><br />
</p>
<p id="vb7c7p1">
<span class="m-text m-primary">“Ātāpī”ti.</span><br />
</p>
<p id="vb7c7p2">
<span class="m-text m-primary">Tattha katamo ātāpo?</span><br />
</p>
<p id="vb7c7p3">
<span class="m-text m-primary">Yo cetasiko vīriyārambho …pe… sammāvāyāmo—</span><br />
</p>
<p id="vb7c7p4">
<span class="m-text m-primary">ayaṁ vuccati “ātāpo”.</span><br />
</p>
<p id="vb7c7p5">
<span class="m-text m-primary">Iminā ātāpena upeto hoti samupeto upāgato samupāgato upapanno sampanno samannāgato.</span><br />
</p>
<p id="vb7c7p6">
<span class="m-text m-primary">Tena vuccati “ātāpī”ti.</span><br />
</p>
<p id="vb7c8p1">
<span class="m-text m-primary">“Sampajāno”ti.</span><br />
</p>
<p id="vb7c8p2">
<span class="m-text m-primary">Tattha katamaṁ sampajaññaṁ?</span><br />
</p>
<p id="vb7c8p3">
<span class="m-text m-primary">Yā paññā pajānanā …pe… amoho dhammavicayo sammādiṭṭhi—</span><br />
</p>
<p id="vb7c8p4">
<span class="m-text m-primary">idaṁ vuccati “sampajaññaṁ”.</span><br />
</p>
<p id="vb7c8p5">
<span class="m-text m-primary">Iminā sampajaññena upeto hoti samupeto upāgato samupāgato upapanno sampanno samannāgato.</span><br />
</p>
<p id="vb7c8p6">
<span class="m-text m-primary">Tena vuccati “sampajāno”ti.</span><br />
</p>
<p id="vb7c9p1">
<span class="m-text m-primary">“Satimā”ti.</span><br />
</p>
<p id="vb7c9p2">
<span class="m-text m-primary">Tattha katamā sati?</span><br />
</p>
<p id="vb7c9p3">
<span class="m-text m-primary">Yā sati anussati …pe… sammāsati—</span><br />
</p>
<p id="vb7c9p4">
<span class="m-text m-primary">ayaṁ vuccati “sati”.</span><br />
</p>
<p id="vb7c9p5">
<span class="m-text m-primary">Imāya satiyā upeto hoti samupeto upāgato samupāgato upapanno sampanno samannāgato.</span><br />
</p>
<p id="vb7c9p6">
<span class="m-text m-primary">Tena vuccati “satimā”ti.</span><br />
</p>
<p id="vb7c10p1">
<span class="m-text m-primary">“Vineyya loke abhijjhādomanassan”ti.</span><br />
</p>
<p id="vb7c10p2">
<span class="m-text m-primary">Tattha katamo loko?</span><br />
</p>
<p id="vb7c10p3">
<span class="m-text m-primary">Sveva kāyo loko.</span><br />
</p>
<p id="vb7c10p4">
<span class="m-text m-primary">Pañcapi upādānakkhandhā loko.</span><br />
</p>
<p id="vb7c10p5">
<span class="m-text m-primary">Ayaṁ vuccati “loko”.</span><br />
</p>
<p id="vb7c10p6">
<span class="m-text m-primary">Tattha katamā abhijjhā?</span><br />
</p>
<p id="vb7c10p7">
<span class="m-text m-primary">Yo rāgo sārāgo …pe… cittassa sārāgo—</span><br />
</p>
<p id="vb7c10p8">
<span class="m-text m-primary">ayaṁ vuccati “abhijjhā”.</span><br />
</p>
<p id="vb7c10p9">
<span class="m-text m-primary">Tattha katamaṁ domanassaṁ?</span><br />
</p>
<p id="vb7c10p10">
<span class="m-text m-primary">Yaṁ cetasikaṁ asātaṁ cetasikaṁ dukkhaṁ cetosamphassajaṁ asātaṁ dukkhaṁ vedayitaṁ cetosamphassajā asātā dukkhā vedanā—</span><br />
</p>
<p id="vb7c10p11">
<span class="m-text m-primary">idaṁ vuccati “domanassaṁ”.</span><br />
</p>
<p id="vb7c10p12">
<span class="m-text m-primary">Iti ayañca abhijjhā idañca domanassaṁ imamhi loke vinītā honti paṭivinītā santā samitā vūpasantā atthaṅgatā abbhatthaṅgatā appitā byappitā sositā visositā byantīkatā.</span><br />
</p>
<p id="vb7c10p13">
<span class="m-text m-primary">Tena vuccati “vineyya loke abhijjhādomanassan”ti.</span><br />
</p>
<p id="vb7c11p1">
<span class="m-text m-primary">Kāyānupassanāniddeso.</span><br />
</p>
<p id="vb7c12p0">
<span class="m-text m-primary">1.2. Vedanānupassanāniddesa</span><br />
</p>
<p id="vb7c12p1">
<span class="m-text m-primary">Kathañca bhikkhu ajjhattaṁ vedanāsu vedanānupassī viharati?</span><br />
</p>
<p id="vb7c12p2">
<span class="m-text m-primary">Idha bhikkhu sukhaṁ vedanaṁ vedayamāno “sukhaṁ vedanaṁ vedayāmī”ti pajānāti, dukkhaṁ vedanaṁ vedayamāno “dukkhaṁ vedanaṁ vedayāmī”ti pajānāti, adukkhamasukhaṁ vedanaṁ vedayamāno “adukkhamasukhaṁ vedanaṁ vedayāmī”ti pajānāti, sāmisaṁ vā sukhaṁ vedanaṁ vedayamāno “sāmisaṁ sukhaṁ vedanaṁ vedayāmī”ti pajānāti, nirāmisaṁ vā sukhaṁ vedanaṁ vedayamāno “nirāmisaṁ sukhaṁ vedanaṁ vedayāmī”ti pajānāti, sāmisaṁ vā dukkhaṁ vedanaṁ vedayamāno “sāmisaṁ dukkhaṁ vedanaṁ vedayāmī”ti pajānāti, nirāmisaṁ vā dukkhaṁ vedanaṁ vedayamāno “nirāmisaṁ dukkhaṁ vedanaṁ vedayāmī”ti pajānāti, sāmisaṁ vā adukkhamasukhaṁ vedanaṁ vedayamāno “sāmisaṁ adukkhamasukhaṁ vedanaṁ vedayāmī”ti pajānāti, nirāmisaṁ vā adukkhamasukhaṁ vedanaṁ vedayamāno “nirāmisaṁ adukkhamasukhaṁ vedanaṁ vedayāmī”ti pajānāti.</span><br />
</p>
<p id="vb7c12p3">
<span class="m-text m-primary">So taṁ nimittaṁ āsevati bhāveti bahulīkaroti svāvatthitaṁ vavatthapeti.</span><br />
</p>
<p id="vb7c12p4">
<span class="m-text m-primary">So taṁ nimittaṁ āsevitvā bhāvetvā bahulīkaritvā svāvatthitaṁ vavatthapetvā bahiddhā vedanāsu cittaṁ upasaṁharati.</span><br />
</p>
<p id="vb7c13p1">
<span class="m-text m-primary">Kathañca bhikkhu bahiddhā vedanāsu vedanānupassī viharati?</span><br />
</p>
<p id="vb7c13p2">
<span class="m-text m-primary">Idha bhikkhu sukhaṁ vedanaṁ vedayamānaṁ “sukhaṁ vedanaṁ vedayatī”ti pajānāti, dukkhaṁ vedanaṁ vedayamānaṁ “dukkhaṁ vedanaṁ vedayatī”ti pajānāti, adukkhamasukhaṁ vedanaṁ vedayamānaṁ “adukkhamasukhaṁ vedanaṁ vedayatī”ti pajānāti, sāmisaṁ vā sukhaṁ vedanaṁ vedayamānaṁ “sāmisaṁ sukhaṁ vedanaṁ vedayatī”ti pajānāti, nirāmisaṁ vā sukhaṁ vedanaṁ vedayamānaṁ “nirāmisaṁ sukhaṁ vedanaṁ vedayatī”ti pajānāti, sāmisaṁ vā dukkhaṁ vedanaṁ vedayamānaṁ “sāmisaṁ dukkhaṁ vedanaṁ vedayatī”ti pajānāti, nirāmisaṁ vā dukkhaṁ vedanaṁ vedayamānaṁ “nirāmisaṁ dukkhaṁ vedanaṁ vedayatī”ti pajānāti, sāmisaṁ vā adukkhamasukhaṁ vedanaṁ vedayamānaṁ “sāmisaṁ adukkhamasukhaṁ vedanaṁ vedayatī”ti pajānāti, nirāmisaṁ vā adukkhamasukhaṁ vedanaṁ vedayamānaṁ “nirāmisaṁ adukkhamasukhaṁ vedanaṁ vedayatī”ti pajānāti.</span><br />
</p>
<p id="vb7c13p3">
<span class="m-text m-primary">So taṁ nimittaṁ āsevati bhāveti bahulīkaroti svāvatthitaṁ vavatthapeti.</span><br />
</p>
<p id="vb7c13p4">
<span class="m-text m-primary">So taṁ nimittaṁ āsevitvā bhāvetvā bahulīkaritvā svāvatthitaṁ vavatthapetvā ajjhattabahiddhā vedanāsu cittaṁ upasaṁharati.</span><br />
</p>
<p id="vb7c14p1">
<span class="m-text m-primary">Kathañca bhikkhu ajjhattabahiddhā vedanāsu vedanānupassī viharati?</span><br />
</p>
<p id="vb7c14p2">
<span class="m-text m-primary">Idha bhikkhu sukhaṁ vedanaṁ “sukhā vedanā”ti pajānāti, dukkhaṁ vedanaṁ “dukkhā vedanā”ti pajānāti, adukkhamasukhaṁ vedanaṁ “adukkhamasukhā vedanā”ti pajānāti, sāmisaṁ vā sukhaṁ vedanaṁ “sāmisā sukhā vedanā”ti pajānāti, nirāmisaṁ vā sukhaṁ vedanaṁ “nirāmisā sukhā vedanā”ti pajānāti, sāmisaṁ vā dukkhaṁ vedanaṁ “sāmisā dukkhā vedanā”ti pajānāti, nirāmisaṁ vā dukkhaṁ vedanaṁ “nirāmisā dukkhā vedanā”ti pajānāti, sāmisaṁ vā adukkhamasukhaṁ vedanaṁ “sāmisā adukkhamasukhā vedanā”ti pajānāti, nirāmisaṁ vā adukkhamasukhaṁ vedanaṁ “nirāmisā adukkhamasukhā vedanā”ti pajānāti.</span><br />
</p>
<p id="vb7c14p3">
<span class="m-text m-primary">Evaṁ bhikkhu ajjhattabahiddhā vedanāsu vedanānupassī viharati ātāpī sampajāno satimā vineyya loke abhijjhādomanassaṁ.</span><br />
</p>
<p id="vb7c15p1">
<span class="m-text m-primary">“Anupassī”ti …pe…</span><br />
</p>
<p id="vb7c15p2">
<span class="m-text m-primary">“viharatī”ti …pe…</span><br />
</p>
<p id="vb7c15p3">
<span class="m-text m-primary">“ātāpī”ti …pe…</span><br />
</p>
<p id="vb7c15p4">
<span class="m-text m-primary">“sampajāno”ti …pe…</span><br />
</p>
<p id="vb7c15p5">
<span class="m-text m-primary">“satimā”ti …pe…</span><br />
</p>
<p id="vb7c15p6">
<span class="m-text m-primary">“vineyya loke abhijjhādomanassan”ti.</span><br />
</p>
<p id="vb7c15p7">
<span class="m-text m-primary">Tattha katamo loko?</span><br />
</p>
<p id="vb7c15p8">
<span class="m-text m-primary">Sāyeva vedanā loko.</span><br />
</p>
<p id="vb7c15p9">
<span class="m-text m-primary">Pañcapi upādānakkhandhā loko.</span><br />
</p>
<p id="vb7c15p10">
<span class="m-text m-primary">Ayaṁ vuccati “loko”.</span><br />
</p>
<p id="vb7c15p11">
<span class="m-text m-primary">Tattha katamā abhijjhā?</span><br />
</p>
<p id="vb7c15p12">
<span class="m-text m-primary">Yo rāgo sārāgo …pe… cittassa sārāgo—</span><br />
</p>
<p id="vb7c15p13">
<span class="m-text m-primary">ayaṁ vuccati “abhijjhā”.</span><br />
</p>
<p id="vb7c15p14">
<span class="m-text m-primary">Tattha katamaṁ domanassaṁ?</span><br />
</p>
<p id="vb7c15p15">
<span class="m-text m-primary">Yaṁ cetasikaṁ asātaṁ cetasikaṁ dukkhaṁ cetosamphassajaṁ asātaṁ dukkhaṁ vedayitaṁ cetosamphassajā asātā dukkhā vedanā—</span><br />
</p>
<p id="vb7c15p16">
<span class="m-text m-primary">idaṁ vuccati “domanassaṁ”.</span><br />
</p>
<p id="vb7c15p17">
<span class="m-text m-primary">Iti ayañca abhijjhā idañca domanassaṁ imamhi loke vinītā honti paṭivinītā santā samitā vūpasantā atthaṅgatā abbhatthaṅgatā appitā byappitā sositā visositā byantīkatā.</span><br />
</p>
<p id="vb7c15p18">
<span class="m-text m-primary">Tena vuccati “vineyya loke abhijjhādomanassan”ti.</span><br />
</p>
<p id="vb7c16p1">
<span class="m-text m-primary">Vedanānupassanāniddeso.</span><br />
</p>
<p id="vb7c17p0">
<span class="m-text m-primary">1.3. Cittānupassanāniddesa</span><br />
</p>
<p id="vb7c17p1">
<span class="m-text m-primary">Kathañca bhikkhu ajjhattaṁ citte cittānupassī viharati?</span><br />
</p>
<p id="vb7c17p2">
<span class="m-text m-primary">Idha bhikkhu sarāgaṁ vā cittaṁ “sarāgaṁ me cittan”ti pajānāti, vītarāgaṁ vā cittaṁ “vītarāgaṁ me cittan”ti pajānāti, sadosaṁ vā cittaṁ “sadosaṁ me cittan”ti pajānāti, vītadosaṁ vā cittaṁ “vītadosaṁ me cittan”ti pajānāti, samohaṁ vā cittaṁ “samohaṁ me cittan”ti pajānāti, vītamohaṁ vā cittaṁ “vītamohaṁ me cittan”ti pajānāti, saṅkhittaṁ vā cittaṁ “saṅkhittaṁ me cittan”ti pajānāti, vikkhittaṁ vā cittaṁ “vikkhittaṁ me cittan”ti pajānāti, mahaggataṁ vā cittaṁ “mahaggataṁ me cittan”ti pajānāti, amahaggataṁ vā cittaṁ “amahaggataṁ me cittan”ti pajānāti, sauttaraṁ vā cittaṁ “sauttaraṁ me cittan”ti pajānāti, anuttaraṁ vā cittaṁ “anuttaraṁ me cittan”ti pajānāti, samāhitaṁ vā cittaṁ “samāhitaṁ me cittan”ti pajānāti, asamāhitaṁ vā cittaṁ “asamāhitaṁ me cittan”ti pajānāti, vimuttaṁ vā cittaṁ “vimuttaṁ me cittan”ti pajānāti, avimuttaṁ vā cittaṁ “avimuttaṁ me cittan”ti pajānāti.</span><br />
</p>
<p id="vb7c17p3">
<span class="m-text m-primary">So taṁ nimittaṁ āsevati bhāveti bahulīkaroti svāvatthitaṁ vavatthapeti.</span><br />
</p>
<p id="vb7c17p4">
<span class="m-text m-primary">So taṁ nimittaṁ āsevitvā bhāvetvā bahulīkaritvā svāvatthitaṁ vavatthapetvā bahiddhā citte cittaṁ upasaṁharati.</span><br />
</p>
<p id="vb7c18p1">
<span class="m-text m-primary">Kathañca bhikkhu bahiddhā citte cittānupassī viharati?</span><br />
</p>
<p id="vb7c18p2">
<span class="m-text m-primary">Idha bhikkhu sarāgaṁ vāssa cittaṁ “sarāgamassa cittan”ti pajānāti, vītarāgaṁ vāssa cittaṁ “vītarāgamassa cittan”ti pajānāti, sadosaṁ vāssa cittaṁ “sadosamassa cittan”ti pajānāti, vītadosaṁ vāssa cittaṁ “vītadosamassa cittan”ti pajānāti, samohaṁ vāssa cittaṁ “samohamassa cittan”ti pajānāti, vītamohaṁ vāssa cittaṁ “vītamohamassa cittan”ti pajānāti, saṅkhittaṁ vāssa cittaṁ “saṅkhittamassa cittan”ti pajānāti, vikkhittaṁ vāssa cittaṁ “vikkhittamassa cittan”ti pajānāti, mahaggataṁ vāssa cittaṁ “mahaggatamassa cittan”ti pajānāti, amahaggataṁ vāssa cittaṁ “amahaggatamassa cittan”ti pajānāti, sauttaraṁ vāssa cittaṁ “sauttaramassa cittan”ti pajānāti, anuttaraṁ vāssa cittaṁ “anuttaramassa cittan”ti pajānāti, samāhitaṁ vāssa cittaṁ “samāhitamassa cittan”ti pajānāti, asamāhitaṁ vāssa cittaṁ “asamāhitamassa cittan”ti pajānāti, vimuttaṁ vāssa cittaṁ “vimuttamassa cittan”ti pajānāti, avimuttaṁ vāssa cittaṁ “avimuttamassa cittan”ti pajānāti.</span><br />
</p>
<p id="vb7c18p3">
<span class="m-text m-primary">So taṁ nimittaṁ āsevati bhāveti bahulīkaroti svāvatthitaṁ vavatthapeti.</span><br />
</p>
<p id="vb7c18p4">
<span class="m-text m-primary">So taṁ nimittaṁ āsevitvā bhāvetvā bahulīkaritvā svāvatthitaṁ vavatthapetvā ajjhattabahiddhā citte cittaṁ upasaṁharati.</span><br />
</p>
<p id="vb7c19p1">
<span class="m-text m-primary">Kathañca bhikkhu ajjhattabahiddhā citte cittānupassī viharati?</span><br />
</p>
<p id="vb7c19p2">
<span class="m-text m-primary">Idha bhikkhu sarāgaṁ vā cittaṁ “sarāgaṁ cittan”ti pajānāti, vītarāgaṁ vā cittaṁ “vītarāgaṁ cittan”ti pajānāti, sadosaṁ vā cittaṁ “sadosaṁ cittan”ti pajānāti, vītadosaṁ vā cittaṁ “vītadosaṁ cittan”ti pajānāti, samohaṁ vā cittaṁ “samohaṁ cittan”ti pajānāti, vītamohaṁ vā cittaṁ “vītamohaṁ cittan”ti pajānāti, saṅkhittaṁ vā cittaṁ “saṅkhittaṁ cittan”ti pajānāti, vikkhittaṁ vā cittaṁ “vikkhittaṁ cittan”ti pajānāti, mahaggataṁ vā cittaṁ “mahaggataṁ cittan”ti pajānāti, amahaggataṁ vā cittaṁ “amahaggataṁ cittan”ti pajānāti, sauttaraṁ vā cittaṁ “sauttaraṁ cittan”ti pajānāti, anuttaraṁ vā cittaṁ “anuttaraṁ cittan”ti pajānāti, samāhitaṁ vā cittaṁ “samāhitaṁ cittan”ti pajānāti, asamāhitaṁ vā cittaṁ “asamāhitaṁ cittan”ti pajānāti, vimuttaṁ vā cittaṁ “vimuttaṁ cittan”ti pajānāti, avimuttaṁ vā cittaṁ “avimuttaṁ cittan”ti pajānāti.</span><br />
</p>
<p id="vb7c19p3">
<span class="m-text m-primary">Evaṁ bhikkhu ajjhattabahiddhā citte cittānupassī viharati ātāpī sampajāno satimā vineyya loke abhijjhādomanassaṁ.</span><br />
</p>
<p id="vb7c20p1">
<span class="m-text m-primary">“Anupassī”ti …pe…</span><br />
</p>
<p id="vb7c20p2">
<span class="m-text m-primary">“viharatī”ti …pe…</span><br />
</p>
<p id="vb7c20p3">
<span class="m-text m-primary">“ātāpī”ti …pe…</span><br />
</p>
<p id="vb7c20p4">
<span class="m-text m-primary">“sampajāno”ti …pe…</span><br />
</p>
<p id="vb7c20p5">
<span class="m-text m-primary">“satimā”ti …pe…</span><br />
</p>
<p id="vb7c20p6">
<span class="m-text m-primary">“vineyya loke abhijjhādomanassan”ti.</span><br />
</p>
<p id="vb7c20p7">
<span class="m-text m-primary">Tattha katamo loko?</span><br />
</p>
<p id="vb7c20p8">
<span class="m-text m-primary">Taṁyeva cittaṁ loko.</span><br />
</p>
<p id="vb7c20p9">
<span class="m-text m-primary">Pañcapi upādānakkhandhā loko.</span><br />
</p>
<p id="vb7c20p10">
<span class="m-text m-primary">Tattha katamā abhijjhā?</span><br />
</p>
<p id="vb7c20p11">
<span class="m-text m-primary">Yo rāgo sārāgo …pe… cittassa sārāgo—</span><br />
</p>
<p id="vb7c20p12">
<span class="m-text m-primary">ayaṁ vuccati “abhijjhā”.</span><br />
</p>
<p id="vb7c20p13">
<span class="m-text m-primary">Tattha katamaṁ domanassaṁ?</span><br />
</p>
<p id="vb7c20p14">
<span class="m-text m-primary">Yaṁ cetasikaṁ asātaṁ cetasikaṁ dukkhaṁ cetosamphassajaṁ asātaṁ dukkhaṁ vedayitaṁ cetosamphassajā asātā dukkhā vedanā—</span><br />
</p>
<p id="vb7c20p15">
<span class="m-text m-primary">idaṁ vuccati “domanassaṁ”.</span><br />
</p>
<p id="vb7c20p16">
<span class="m-text m-primary">Iti ayañca abhijjhā idañca domanassaṁ imamhi loke vinītā honti paṭivinītā santā samitā vūpasantā atthaṅgatā abbhatthaṅgatā appitā byappitā sositā visositā byantīkatā.</span><br />
</p>
<p id="vb7c20p17">
<span class="m-text m-primary">Tena vuccati “vineyya loke abhijjhādomanassan”ti.</span><br />
</p>
<p id="vb7c21p1">
<span class="m-text m-primary">Cittānupassanāniddeso.</span><br />
</p>
<p id="vb7c22p0">
<span class="m-text m-primary">1.4. Dhammānupassanāniddesa</span><br />
</p>
<p id="vb7c22p1">
<span class="m-text m-primary">Kathañca bhikkhu ajjhattaṁ dhammesu dhammānupassī viharati?</span><br />
</p>
<p id="vb7c22p2">
<span class="m-text m-primary">Idha bhikkhu santaṁ vā ajjhattaṁ kāmacchandaṁ “atthi me ajjhattaṁ kāmacchando”ti pajānāti, asantaṁ vā ajjhattaṁ kāmacchandaṁ “natthi me ajjhattaṁ kāmacchando”ti pajānāti, yathā ca anuppannassa kāmacchandassa uppādo hoti tañca pajānāti, yathā ca uppannassa kāmacchandassa pahānaṁ hoti tañca pajānāti, yathā ca pahīnassa kāmacchandassa āyatiṁ anuppādo hoti tañca pajānāti.</span><br />
</p>
<p id="vb7c22p3">
<span class="m-text m-primary">Santaṁ vā ajjhattaṁ byāpādaṁ …pe…</span><br />
</p>
<p id="vb7c22p4">
<span class="m-text m-primary">santaṁ vā ajjhattaṁ thinamiddhaṁ …pe…</span><br />
</p>
<p id="vb7c22p5">
<span class="m-text m-primary">santaṁ vā ajjhattaṁ uddhaccakukkuccaṁ …pe…</span><br />
</p>
<p id="vb7c22p6">
<span class="m-text m-primary">santaṁ vā ajjhattaṁ vicikicchaṁ “atthi me ajjhattaṁ vicikicchā”ti pajānāti, asantaṁ vā ajjhattaṁ vicikicchaṁ “natthi me ajjhattaṁ vicikicchā”ti pajānāti, yathā ca anuppannāya vicikicchāya uppādo hoti tañca pajānāti, yathā ca uppannāya vicikicchāya pahānaṁ hoti tañca pajānāti, yathā ca pahīnāya vicikicchāya āyatiṁ anuppādo hoti tañca pajānāti.</span><br />
</p>
<p id="vb7c23p1">
<span class="m-text m-primary">Santaṁ vā ajjhattaṁ satisambojjhaṅgaṁ “atthi me ajjhattaṁ satisambojjhaṅgo”ti pajānāti, asantaṁ vā ajjhattaṁ satisambojjhaṅgaṁ “natthi me ajjhattaṁ satisambojjhaṅgo”ti pajānāti, yathā ca anuppannassa satisambojjhaṅgassa uppādo hoti tañca pajānāti, yathā ca uppannassa satisambojjhaṅgassa bhāvanāya pāripūrī hoti tañca pajānāti, santaṁ vā ajjhattaṁ dhammavicayasambojjhaṅgaṁ …pe…</span><br />
</p>
<p id="vb7c23p2">
<span class="m-text m-primary">santaṁ vā ajjhattaṁ vīriyasambojjhaṅgaṁ …pe…</span><br />
</p>
<p id="vb7c23p3">
<span class="m-text m-primary">santaṁ vā ajjhattaṁ pītisambojjhaṅgaṁ …pe…</span><br />
</p>
<p id="vb7c23p4">
<span class="m-text m-primary">santaṁ vā ajjhattaṁ passaddhisambojjhaṅgaṁ …pe…</span><br />
</p>
<p id="vb7c23p5">
<span class="m-text m-primary">santaṁ vā ajjhattaṁ samādhisambojjhaṅgaṁ …pe…</span><br />
</p>
<p id="vb7c23p6">
<span class="m-text m-primary">santaṁ vā ajjhattaṁ upekkhāsambojjhaṅgaṁ “atthi me ajjhattaṁ upekkhāsambojjhaṅgo”ti pajānāti, asantaṁ vā ajjhattaṁ upekkhāsambojjhaṅgaṁ “natthi me ajjhattaṁ upekkhāsambojjhaṅgo”ti pajānāti, yathā ca anuppannassa upekkhāsambojjhaṅgassa uppādo hoti tañca pajānāti, yathā ca uppannassa upekkhāsambojjhaṅgassa bhāvanāya pāripūrī hoti, tañca pajānāti.</span><br />
</p>
<p id="vb7c23p7">
<span class="m-text m-primary">So taṁ nimittaṁ āsevati bhāveti bahulīkaroti, svāvatthitaṁ vavatthapeti.</span><br />
</p>
<p id="vb7c23p8">
<span class="m-text m-primary">So taṁ nimittaṁ āsevitvā bhāvetvā bahulīkaritvā svāvatthitaṁ vavatthapetvā bahiddhā dhammesu cittaṁ upasaṁharati.</span><br />
</p>
<p id="vb7c24p1">
<span class="m-text m-primary">Kathañca bhikkhu bahiddhā dhammesu dhammānupassī viharati?</span><br />
</p>
<p id="vb7c24p2">
<span class="m-text m-primary">Idha bhikkhu santaṁ vāssa kāmacchandaṁ “atthissa kāmacchando”ti pajānāti, asantaṁ vāssa kāmacchandaṁ “natthissa kāmacchando”ti pajānāti, yathā ca anuppannassa kāmacchandassa uppādo hoti tañca pajānāti, yathā ca uppannassa kāmacchandassa pahānaṁ hoti tañca pajānāti, yathā ca pahīnassa kāmacchandassa āyatiṁ anuppādo hoti tañca pajānāti.</span><br />
</p>
<p id="vb7c24p3">
<span class="m-text m-primary">Santaṁ vāssa byāpādaṁ …pe…</span><br />
</p>
<p id="vb7c24p4">
<span class="m-text m-primary">santaṁ vāssa thinamiddhaṁ …pe…</span><br />
</p>
<p id="vb7c24p5">
<span class="m-text m-primary">santaṁ vāssa uddhaccakukkuccaṁ …pe…</span><br />
</p>
<p id="vb7c24p6">
<span class="m-text m-primary">santaṁ vāssa vicikicchaṁ “atthissa vicikicchā”ti pajānāti, asantaṁ vāssa vicikicchaṁ “natthissa vicikicchā”ti pajānāti, yathā ca anuppannāya vicikicchāya uppādo hoti tañca pajānāti, yathā ca uppannāya vicikicchāya pahānaṁ hoti tañca pajānāti, yathā ca pahīnāya vicikicchāya āyatiṁ anuppādo hoti tañca pajānāti.</span><br />
</p>
<p id="vb7c25p1">
<span class="m-text m-primary">Santaṁ vāssa satisambojjhaṅgaṁ “atthissa satisambojjhaṅgo”ti pajānāti, asantaṁ vāssa satisambojjhaṅgaṁ “natthissa satisambojjhaṅgo”ti pajānāti, yathā ca anuppannassa satisambojjhaṅgassa uppādo hoti tañca pajānāti, yathā ca uppannassa satisambojjhaṅgassa bhāvanāya pāripūrī hoti tañca pajānāti.</span><br />
</p>
<p id="vb7c25p2">
<span class="m-text m-primary">Santaṁ vāssa dhammavicayasambojjhaṅgaṁ …pe…</span><br />
</p>
<p id="vb7c25p3">
<span class="m-text m-primary">santaṁ vāssa vīriyasambojjhaṅgaṁ …pe…</span><br />
</p>
<p id="vb7c25p4">
<span class="m-text m-primary">santaṁ vāssa pītisambojjhaṅgaṁ …pe…</span><br />
</p>
<p id="vb7c25p5">
<span class="m-text m-primary">santaṁ vāssa passaddhisambojjhaṅgaṁ …pe…</span><br />
</p>
<p id="vb7c25p6">
<span class="m-text m-primary">santaṁ vāssa samādhisambojjhaṅgaṁ …pe…</span><br />
</p>
<p id="vb7c25p7">
<span class="m-text m-primary">santaṁ vāssa upekkhāsambojjhaṅgaṁ “atthissa upekkhāsambojjhaṅgo”ti pajānāti, asantaṁ vāssa upekkhāsambojjhaṅgaṁ “natthissa upekkhāsambojjhaṅgo”ti pajānāti, yathā ca anuppannassa upekkhāsambojjhaṅgassa uppādo hoti tañca pajānāti, yathā ca uppannassa upekkhāsambojjhaṅgassa bhāvanāya pāripūrī hoti tañca pajānāti.</span><br />
</p>
<p id="vb7c25p8">
<span class="m-text m-primary">So taṁ nimittaṁ āsevati bhāveti bahulīkaroti, svāvatthitaṁ vavatthapeti.</span><br />
</p>
<p id="vb7c25p9">
<span class="m-text m-primary">So taṁ nimittaṁ āsevitvā bhāvetvā bahulīkaritvā svāvatthitaṁ vavatthapetvā ajjhattabahiddhā dhammesu cittaṁ upasaṁharati.</span><br />
</p>
<p id="vb7c26p1">
<span class="m-text m-primary">Kathañca bhikkhu ajjhattabahiddhā dhammesu dhammānupassī viharati?</span><br />
</p>
<p id="vb7c26p2">
<span class="m-text m-primary">Idha bhikkhu santaṁ vā kāmacchandaṁ “atthi kāmacchando”ti pajānāti, asantaṁ vā kāmacchandaṁ “natthi kāmacchando”ti pajānāti, yathā ca anuppannassa kāmacchandassa uppādo hoti tañca pajānāti, yathā ca uppannassa kāmacchandassa pahānaṁ hoti tañca pajānāti, yathā ca pahīnassa kāmacchandassa āyatiṁ anuppādo hoti tañca pajānāti.</span><br />
</p>
<p id="vb7c26p3">
<span class="m-text m-primary">Santaṁ vā byāpādaṁ …pe…</span><br />
</p>
<p id="vb7c26p4">
<span class="m-text m-primary">santaṁ vā thinamiddhaṁ …pe…</span><br />
</p>
<p id="vb7c26p5">
<span class="m-text m-primary">santaṁ vā uddhaccakukkuccaṁ …pe…</span><br />
</p>
<p id="vb7c26p6">
<span class="m-text m-primary">santaṁ vā vicikicchaṁ “atthi vicikicchā”ti pajānāti, asantaṁ vā vicikicchaṁ “natthi vicikicchā”ti pajānāti, yathā ca anuppannāya vicikicchāya uppādo hoti tañca pajānāti, yathā ca uppannāya vicikicchāya pahānaṁ hoti tañca pajānāti, yathā ca pahīnāya vicikicchāya āyatiṁ anuppādo hoti tañca pajānāti.</span><br />
</p>
<p id="vb7c27p1">
<span class="m-text m-primary">Santaṁ vā satisambojjhaṅgaṁ “atthi satisambojjhaṅgo”ti pajānāti, asantaṁ vā satisambojjhaṅgaṁ “natthi satisambojjhaṅgo”ti pajānāti, yathā ca anuppannassa satisambojjhaṅgassa uppādo hoti tañca pajānāti, yathā ca uppannassa satisambojjhaṅgassa bhāvanāya pāripūrī hoti tañca pajānāti.</span><br />
</p>
<p id="vb7c27p2">
<span class="m-text m-primary">Santaṁ vā dhammavicayasambojjhaṅgaṁ …pe…</span><br />
</p>
<p id="vb7c27p3">
<span class="m-text m-primary">santaṁ vā vīriyasambojjhaṅgaṁ …pe…</span><br />
</p>
<p id="vb7c27p4">
<span class="m-text m-primary">santaṁ vā pītisambojjhaṅgaṁ …pe…</span><br />
</p>
<p id="vb7c27p5">
<span class="m-text m-primary">santaṁ vā passaddhisambojjhaṅgaṁ …pe…</span><br />
</p>
<p id="vb7c27p6">
<span class="m-text m-primary">santaṁ vā samādhisambojjhaṅgaṁ …pe…</span><br />
</p>
<p id="vb7c27p7">
<span class="m-text m-primary">santaṁ vā upekkhāsambojjhaṅgaṁ “atthi upekkhāsambojjhaṅgo”ti pajānāti, asantaṁ vā upekkhāsambojjhaṅgaṁ “natthi upekkhāsambojjhaṅgo”ti pajānāti, yathā ca anuppannassa upekkhāsambojjhaṅgassa uppādo hoti tañca pajānāti, yathā ca uppannassa upekkhāsambojjhaṅgassa bhāvanāya pāripūrī hoti tañca pajānāti.</span><br />
</p>
<p id="vb7c27p8">
<span class="m-text m-primary">Evaṁ bhikkhu ajjhattabahiddhā dhammesu dhammānupassī viharati ātāpī sampajāno satimā vineyya loke abhijjhādomanassaṁ.</span><br />
</p>
<p id="vb7c28p1">
<span class="m-text m-primary">“Anupassī”ti.</span><br />
</p>
<p id="vb7c28p2">
<span class="m-text m-primary">Tattha katamā anupassanā?</span><br />
</p>
<p id="vb7c28p3">
<span class="m-text m-primary">Yā paññā pajānanā …pe… amoho dhammavicayo sammādiṭṭhi—</span><br />
</p>
<p id="vb7c28p4">
<span class="m-text m-primary">ayaṁ vuccati “anupassanā”.</span><br />
</p>
<p id="vb7c28p5">
<span class="m-text m-primary">Imāya anupassanāya upeto hoti samupeto upāgato samupāgato upapanno sampanno samannāgato.</span><br />
</p>
<p id="vb7c28p6">
<span class="m-text m-primary">Tena vuccati “anupassī”ti.</span><br />
</p>
<p id="vb7c29p1">
<span class="m-text m-primary">“Viharatī”ti.</span><br />
</p>
<p id="vb7c29p2">
<span class="m-text m-primary">Iriyati vattati pāleti yapeti yāpeti carati viharati.</span><br />
</p>
<p id="vb7c29p3">
<span class="m-text m-primary">Tena vuccati “viharatī”ti.</span><br />
</p>
<p id="vb7c30p1">
<span class="m-text m-primary">“Ātāpī”ti.</span><br />
</p>
<p id="vb7c30p2">
<span class="m-text m-primary">Tattha katamo ātāpo?</span><br />
</p>
<p id="vb7c30p3">
<span class="m-text m-primary">Yo cetasiko vīriyārambho …pe… sammāvāyāmo—</span><br />
</p>
<p id="vb7c30p4">
<span class="m-text m-primary">ayaṁ vuccati “ātāpo”.</span><br />
</p>
<p id="vb7c30p5">
<span class="m-text m-primary">Iminā ātāpena upeto hoti …pe… samannāgato.</span><br />
</p>
<p id="vb7c30p6">
<span class="m-text m-primary">Tena vuccati “ātāpī”ti.</span><br />
</p>
<p id="vb7c31p1">
<span class="m-text m-primary">“Sampajāno”ti.</span><br />
</p>
<p id="vb7c31p2">
<span class="m-text m-primary">Tattha katamaṁ sampajaññaṁ?</span><br />
</p>
<p id="vb7c31p3">
<span class="m-text m-primary">Yā paññā pajānanā …pe… amoho dhammavicayo sammādiṭṭhi—</span><br />
</p>
<p id="vb7c31p4">
<span class="m-text m-primary">idaṁ vuccati “sampajaññaṁ”.</span><br />
</p>
<p id="vb7c31p5">
<span class="m-text m-primary">Iminā sampajaññena upeto hoti …pe… samannāgato.</span><br />
</p>
<p id="vb7c31p6">
<span class="m-text m-primary">Tena vuccati “sampajāno”ti.</span><br />
</p>
<p id="vb7c32p1">
<span class="m-text m-primary">“Satimā”ti.</span><br />
</p>
<p id="vb7c32p2">
<span class="m-text m-primary">Tattha katamā sati?</span><br />
</p>
<p id="vb7c32p3">
<span class="m-text m-primary">Yā sati anussati …pe… sammāsati—</span><br />
</p>
<p id="vb7c32p4">
<span class="m-text m-primary">ayaṁ vuccati “sati”.</span><br />
</p>
<p id="vb7c32p5">
<span class="m-text m-primary">Imāya satiyā upeto hoti …pe… samannāgato.</span><br />
</p>
<p id="vb7c32p6">
<span class="m-text m-primary">Tena vuccati “satimā”ti.</span><br />
</p>
<p id="vb7c33p1">
<span class="m-text m-primary">“Vineyya loke abhijjhādomanassan”ti.</span><br />
</p>
<p id="vb7c33p2">
<span class="m-text m-primary">Tattha katamo loko?</span><br />
</p>
<p id="vb7c33p3">
<span class="m-text m-primary">Teva dhammā loko.</span><br />
</p>
<p id="vb7c33p4">
<span class="m-text m-primary">Pañcapi upādānakkhandhā loko.</span><br />
</p>
<p id="vb7c33p5">
<span class="m-text m-primary">Ayaṁ vuccati “loko”.</span><br />
</p>
<p id="vb7c33p6">
<span class="m-text m-primary">Tattha katamā abhijjhā?</span><br />
</p>
<p id="vb7c33p7">
<span class="m-text m-primary">Yo rāgo sārāgo …pe… cittassa sārāgo—</span><br />
</p>
<p id="vb7c33p8">
<span class="m-text m-primary">ayaṁ vuccati “abhijjhā”.</span><br />
</p>
<p id="vb7c33p9">
<span class="m-text m-primary">Tattha katamaṁ domanassaṁ?</span><br />
</p>
<p id="vb7c33p10">
<span class="m-text m-primary">Yaṁ cetasikaṁ asātaṁ cetasikaṁ dukkhaṁ cetosamphassajaṁ asātaṁ dukkhaṁ vedayitaṁ cetosamphassajā asātā dukkhā vedanā—</span><br />
</p>
<p id="vb7c33p11">
<span class="m-text m-primary">idaṁ vuccati “domanassaṁ”.</span><br />
</p>
<p id="vb7c33p12">
<span class="m-text m-primary">Iti ayañca abhijjhā idañca domanassaṁ imamhi loke vinītā honti paṭivinītā santā samitā vūpasantā atthaṅgatā abbhatthaṅgatā appitā byappitā sositā visositā byantīkatā.</span><br />
</p>
<p id="vb7c33p13">
<span class="m-text m-primary">Tena vuccati “vineyya loke abhijjhādomanassan”ti.</span><br />
</p>
<p id="vb7c34p1">
<span class="m-text m-primary">Dhammānupassanāniddeso.</span><br />
</p>
<p id="vb7c34p2">
<span class="m-text m-primary">Suttantabhājanīyaṁ.</span><br />
</p>
<p id="vb7c35p0">
<span class="m-text m-primary">2. Abhidhammabhājanīya</span><br />
</p>
<p id="vb7c35p1">
<span class="m-text m-primary">Cattāro satipaṭṭhānā—</span><br />
</p>
<p id="vb7c35p2">
<span class="m-text m-primary">idha bhikkhu kāye kāyānupassī viharati, vedanāsu vedanānupassī viharati, citte cittānupassī viharati, dhammesu dhammānupassī viharati.</span><br />
</p>
<p id="vb7c36p1">
<span class="m-text m-primary">Kathañca bhikkhu kāye kāyānupassī viharati?</span><br />
</p>
<p id="vb7c36p2">
<span class="m-text m-primary">Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ kāye kāyānupassī, yā tasmiṁ samaye sati anussati sammāsati satisambojjhaṅgo maggaṅgaṁ maggapariyāpannaṁ—</span><br />
</p>
<p id="vb7c36p3">
<span class="m-text m-primary">idaṁ vuccati “satipaṭṭhānaṁ”.</span><br />
</p>
<p id="vb7c36p4">
<span class="m-text m-primary">Avasesā dhammā satipaṭṭhānasampayuttā.</span><br />
</p>
<p id="vb7c37p1">
<span class="m-text m-primary">Kathañca bhikkhu vedanāsu vedanānupassī viharati?</span><br />
</p>
<p id="vb7c37p2">
<span class="m-text m-primary">Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ vedanāsu vedanānupassī, yā tasmiṁ samaye sati anussati sammāsati satisambojjhaṅgo maggaṅgaṁ maggapariyāpannaṁ—</span><br />
</p>
<p id="vb7c37p3">
<span class="m-text m-primary">idaṁ vuccati “satipaṭṭhānaṁ”.</span><br />
</p>
<p id="vb7c37p4">
<span class="m-text m-primary">Avasesā dhammā satipaṭṭhānasampayuttā.</span><br />
</p>
<p id="vb7c38p1">
<span class="m-text m-primary">Kathañca bhikkhu citte cittānupassī viharati?</span><br />
</p>
<p id="vb7c38p2">
<span class="m-text m-primary">Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ citte cittānupassī, yā tasmiṁ samaye sati anussati sammāsati satisambojjhaṅgo maggaṅgaṁ maggapariyāpannaṁ—</span><br />
</p>
<p id="vb7c38p3">
<span class="m-text m-primary">idaṁ vuccati “satipaṭṭhānaṁ”.</span><br />
</p>
<p id="vb7c38p4">
<span class="m-text m-primary">Avasesā dhammā satipaṭṭhānasampayuttā.</span><br />
</p>
<p id="vb7c39p1">
<span class="m-text m-primary">Kathañca bhikkhu dhammesu dhammānupassī viharati?</span><br />
</p>
<p id="vb7c39p2">
<span class="m-text m-primary">Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ dhammesu dhammānupassī, yā tasmiṁ samaye sati anussati sammāsati satisambojjhaṅgo maggaṅgaṁ maggapariyāpannaṁ—</span><br />
</p>
<p id="vb7c39p3">
<span class="m-text m-primary">idaṁ vuccati “satipaṭṭhānaṁ”.</span><br />
</p>
<p id="vb7c39p4">
<span class="m-text m-primary">Avasesā dhammā satipaṭṭhānasampayuttā.</span><br />
</p>
<p id="vb7c40p1">
<span class="m-text m-primary">Tattha katamaṁ satipaṭṭhānaṁ?</span><br />
</p>
<p id="vb7c40p2">
<span class="m-text m-primary">Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ dhammesu dhammānupassī, yā tasmiṁ samaye sati anussati sammāsati satisambojjhaṅgo maggaṅgaṁ maggapariyāpannaṁ—</span><br />
</p>
<p id="vb7c40p3">
<span class="m-text m-primary">idaṁ vuccati “satipaṭṭhānaṁ”.</span><br />
</p>
<p id="vb7c40p4">
<span class="m-text m-primary">Avasesā dhammā satipaṭṭhānasampayuttā.</span><br />
</p>
<p id="vb7c41p1">
<span class="m-text m-primary">Cattāro satipaṭṭhānā—</span><br />
</p>
<p id="vb7c41p2">
<span class="m-text m-primary">idha bhikkhu kāye kāyānupassī viharati, vedanāsu vedanānupassī viharati, citte cittānupassī viharati, dhammesu dhammānupassī viharati.</span><br />
</p>
<p id="vb7c42p1">
<span class="m-text m-primary">Kathañca bhikkhu kāye kāyānupassī viharati?</span><br />
</p>
<p id="vb7c42p2">
<span class="m-text m-primary">Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ, tasmiṁ samaye phasso hoti …pe… avikkhepo hoti.</span><br />
</p>
<p id="vb7c42p3">
<span class="m-text m-primary">Ime dhammā kusalā.</span><br />
</p>
<p id="vb7c42p4">
<span class="m-text m-primary">Tasseva lokuttarassa kusalassa jhānassa katattā bhāvitattā vipākaṁ vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ suññataṁ kāye kāyānupassī, yā tasmiṁ samaye sati anussati sammāsati satisambojjhaṅgo maggaṅgaṁ maggapariyāpannaṁ—</span><br />
</p>
<p id="vb7c42p5">
<span class="m-text m-primary">idaṁ vuccati “satipaṭṭhānaṁ”.</span><br />
</p>
<p id="vb7c42p6">
<span class="m-text m-primary">Avasesā dhammā satipaṭṭhānasampayuttā.</span><br />
</p>
<p id="vb7c43p1">
<span class="m-text m-primary">Kathañca bhikkhu vedanāsu vedanānupassī viharati?</span><br />
</p>
<p id="vb7c43p2">
<span class="m-text m-primary">Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ, tasmiṁ samaye phasso hoti …pe… avikkhepo hoti.</span><br />
</p>
<p id="vb7c43p3">
<span class="m-text m-primary">Ime dhammā kusalā.</span><br />
</p>
<p id="vb7c43p4">
<span class="m-text m-primary">Tasseva lokuttarassa kusalassa jhānassa katattā bhāvitattā vipākaṁ vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ suññataṁ vedanāsu vedanānupassī, yā tasmiṁ samaye sati anussati sammāsati satisambojjhaṅgo maggaṅgaṁ maggapariyāpannaṁ—</span><br />
</p>
<p id="vb7c43p5">
<span class="m-text m-primary">idaṁ vuccati “satipaṭṭhānaṁ”.</span><br />
</p>
<p id="vb7c43p6">
<span class="m-text m-primary">Avasesā dhammā satipaṭṭhānasampayuttā.</span><br />
</p>
<p id="vb7c44p1">
<span class="m-text m-primary">Kathañca bhikkhu citte cittānupassī viharati?</span><br />
</p>
<p id="vb7c44p2">
<span class="m-text m-primary">Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ, tasmiṁ samaye phasso hoti …pe… avikkhepo hoti.</span><br />
</p>
<p id="vb7c44p3">
<span class="m-text m-primary">Ime dhammā kusalā.</span><br />
</p>
<p id="vb7c44p4">
<span class="m-text m-primary">Tasseva lokuttarassa kusalassa jhānassa katattā bhāvitattā vipākaṁ vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ suññataṁ citte cittānupassī, yā tasmiṁ samaye sati anussati sammāsati satisambojjhaṅgo maggaṅgaṁ maggapariyāpannaṁ—</span><br />
</p>
<p id="vb7c44p5">
<span class="m-text m-primary">idaṁ vuccati “satipaṭṭhānaṁ”.</span><br />
</p>
<p id="vb7c44p6">
<span class="m-text m-primary">Avasesā dhammā satipaṭṭhānasampayuttā.</span><br />
</p>
<p id="vb7c45p1">
<span class="m-text m-primary">Kathañca bhikkhu dhammesu dhammānupassī viharati?</span><br />
</p>
<p id="vb7c45p2">
<span class="m-text m-primary">Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ, tasmiṁ samaye phasso hoti …pe… avikkhepo hoti.</span><br />
</p>
<p id="vb7c45p3">
<span class="m-text m-primary">Ime dhammā kusalā.</span><br />
</p>
<p id="vb7c45p4">
<span class="m-text m-primary">Tasseva lokuttarassa kusalassa jhānassa katattā bhāvitattā vipākaṁ vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ suññataṁ dhammesu dhammānupassī, yā tasmiṁ samaye sati anussati sammāsati satisambojjhaṅgo maggaṅgaṁ maggapariyāpannaṁ—</span><br />
</p>
<p id="vb7c45p5">
<span class="m-text m-primary">idaṁ vuccati “satipaṭṭhānaṁ”.</span><br />
</p>
<p id="vb7c45p6">
<span class="m-text m-primary">Avasesā dhammā satipaṭṭhānasampayuttā.</span><br />
</p>
<p id="vb7c46p1">
<span class="m-text m-primary">Tattha katamaṁ satipaṭṭhānaṁ?</span><br />
</p>
<p id="vb7c46p2">
<span class="m-text m-primary">Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ, tasmiṁ samaye phasso hoti …pe… avikkhepo hoti.</span><br />
</p>
<p id="vb7c46p3">
<span class="m-text m-primary">Ime dhammā kusalā.</span><br />
</p>
<p id="vb7c46p4">
<span class="m-text m-primary">Tasseva lokuttarassa kusalassa jhānassa katattā bhāvitattā vipākaṁ vivicceva kāmehi …pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ suññataṁ, yā tasmiṁ samaye sati anussati sammāsati satisambojjhaṅgo maggaṅgaṁ maggapariyāpannaṁ—</span><br />
</p>
<p id="vb7c46p5">
<span class="m-text m-primary">idaṁ vuccati “satipaṭṭhānaṁ”.</span><br />
</p>
<p id="vb7c46p6">
<span class="m-text m-primary">Avasesā dhammā satipaṭṭhānasampayuttā.</span><br />
</p>
<p id="vb7c47p1">
<span class="m-text m-primary">Abhidhammabhājanīyaṁ.</span><br />
</p>
<p id="vb7c48p0">
<span class="m-text m-primary">3. Pañhāpucchaka</span><br />
</p>
<p id="vb7c48p1">
<span class="m-text m-primary">Cattāro satipaṭṭhānā—</span><br />
</p>
<p id="vb7c48p2">
<span class="m-text m-primary">idha bhikkhu kāye kāyānupassī viharati ātāpī sampajāno satimā vineyya loke abhijjhādomanassaṁ, vedanāsu vedanānupassī viharati ātāpī sampajāno satimā vineyya loke abhijjhādomanassaṁ, citte cittānupassī viharati ātāpī sampajāno satimā vineyya loke abhijjhādomanassaṁ, dhammesu dhammānupassī viharati ātāpī sampajāno satimā vineyya loke abhijjhādomanassaṁ.</span><br />
</p>
<p id="vb7c49p1">
<span class="m-text m-primary">Catunnaṁ satipaṭṭhānānaṁ kati kusalā, kati akusalā, kati abyākatā …pe… kati saraṇā, kati araṇā?</span><br />
</p>
<p id="vb7c50p0">
<span class="m-text m-primary">3.1. Tika</span><br />
</p>
<p id="vb7c50p1">
<span class="m-text m-primary">Siyā kusalā, siyā abyākatā …pe….</span><br />
</p>
<p id="vb7c50p2">
<span class="m-text m-primary">Siyā sukhāya vedanāya sampayuttā, siyā adukkhamasukhāya vedanāya sampayuttā.</span><br />
</p>
<p id="vb7c50p3">
<span class="m-text m-primary">Siyā vipākā siyā vipākadhammadhammā.</span><br />
</p>
<p id="vb7c50p4">
<span class="m-text m-primary">Anupādinnaanupādāniyā.</span><br />
</p>
<p id="vb7c50p5">
<span class="m-text m-primary">Asaṅkiliṭṭhaasaṅkilesikā.</span><br />
</p>
<p id="vb7c50p6">
<span class="m-text m-primary">Siyā savitakkasavicārā, siyā avitakkavicāramattā, siyā avitakkaavicārā.</span><br />
</p>
<p id="vb7c50p7">
<span class="m-text m-primary">Siyā pītisahagatā, siyā sukhasahagatā, siyā upekkhāsahagatā.</span><br />
</p>
<p id="vb7c50p8">
<span class="m-text m-primary">Neva dassanena na bhāvanāya pahātabbā.</span><br />
</p>
<p id="vb7c50p9">
<span class="m-text m-primary">Neva dassanena na bhāvanāya pahātabbahetukā.</span><br />
</p>
<p id="vb7c50p10">
<span class="m-text m-primary">Siyā apacayagāmino, siyā nevācayagāmināpacayagāmino.</span><br />
</p>
<p id="vb7c50p11">
<span class="m-text m-primary">Siyā sekkhā, siyā asekkhā.</span><br />
</p>
<p id="vb7c50p12">
<span class="m-text m-primary">Appamāṇā.</span><br />
</p>
<p id="vb7c50p13">
<span class="m-text m-primary">Appamāṇārammaṇā.</span><br />
</p>
<p id="vb7c50p14">
<span class="m-text m-primary">Paṇītā.</span><br />
</p>
<p id="vb7c50p15">
<span class="m-text m-primary">Siyā sammattaniyatā, siyā aniyatā.</span><br />
</p>
<p id="vb7c50p16">
<span class="m-text m-primary">Na maggārammaṇā, siyā maggahetukā, siyā maggādhipatino, siyā na vattabbā “maggahetukā”tipi, “maggādhipatino”tipi.</span><br />
</p>
<p id="vb7c50p17">
<span class="m-text m-primary">Siyā uppannā, siyā anuppannā, siyā uppādino.</span><br />
</p>
<p id="vb7c50p18">
<span class="m-text m-primary">Siyā atītā, siyā anāgatā, siyā paccuppannā.</span><br />
</p>
<p id="vb7c50p19">
<span class="m-text m-primary">Na vattabbā “atītārammaṇā”tipi, “anāgatārammaṇā”tipi, “paccuppannārammaṇā”tipi.</span><br />
</p>
<p id="vb7c50p20">
<span class="m-text m-primary">Siyā ajjhattā, siyā bahiddhā, siyā ajjhattabahiddhā.</span><br />
</p>
<p id="vb7c50p21">
<span class="m-text m-primary">Bahiddhārammaṇā.</span><br />
</p>
<p id="vb7c50p22">
<span class="m-text m-primary">Anidassanaappaṭighā.</span><br />
</p>
<p id="vb7c51p0">
<span class="m-text m-primary">3.2. Duka</span><br />
</p>
<p id="vb7c51p1">
<span class="m-text m-primary">Na hetū.</span><br />
</p>
<p id="vb7c51p2">
<span class="m-text m-primary">Sahetukā.</span><br />
</p>
<p id="vb7c51p3">
<span class="m-text m-primary">Hetusampayuttā.</span><br />
</p>
<p id="vb7c51p4">
<span class="m-text m-primary">Na vattabbā hetū ceva sahetukā cāti, sahetukā ceva na ca hetū.</span><br />
</p>
<p id="vb7c51p5">
<span class="m-text m-primary">Na vattabbā hetū ceva hetusampayuttā cāti, hetusampayuttā ceva na ca hetū.</span><br />
</p>
<p id="vb7c51p6">
<span class="m-text m-primary">Na hetū sahetukā.</span><br />
</p>
<p id="vb7c52p1">
<span class="m-text m-primary">Sappaccayā.</span><br />
</p>
<p id="vb7c52p2">
<span class="m-text m-primary">Saṅkhatā.</span><br />
</p>
<p id="vb7c52p3">
<span class="m-text m-primary">Anidassanā.</span><br />
</p>
<p id="vb7c52p4">
<span class="m-text m-primary">Appaṭighā.</span><br />
</p>
<p id="vb7c52p5">
<span class="m-text m-primary">Arūpā.</span><br />
</p>
<p id="vb7c52p6">
<span class="m-text m-primary">Lokuttarā.</span><br />
</p>
<p id="vb7c52p7">
<span class="m-text m-primary">Kenaci viññeyyā, kenaci na viññeyyā.</span><br />
</p>
<p id="vb7c52p8">
<span class="m-text m-primary">No āsavā.</span><br />
</p>
<p id="vb7c52p9">
<span class="m-text m-primary">Anāsavā.</span><br />
</p>
<p id="vb7c52p10">
<span class="m-text m-primary">Āsavavippayuttā.</span><br />
</p>
<p id="vb7c52p11">
<span class="m-text m-primary">Na vattabbā “āsavā ceva sāsavā cā”tipi, “sāsavā ceva no ca āsavā”tipi.</span><br />
</p>
<p id="vb7c52p12">
<span class="m-text m-primary">Na vattabbā “āsavā ceva āsavasampayuttā cā”tipi, “āsavasampayuttā ceva no ca āsavā”tipi.</span><br />
</p>
<p id="vb7c52p13">
<span class="m-text m-primary">Āsavavippayuttā.</span><br />
</p>
<p id="vb7c52p14">
<span class="m-text m-primary">Anāsavā.</span><br />
</p>
<p id="vb7c52p15">
<span class="m-text m-primary">No saṁyojanā …pe…</span><br />
</p>
<p id="vb7c52p16">
<span class="m-text m-primary">no ganthā …pe…</span><br />
</p>
<p id="vb7c52p17">
<span class="m-text m-primary">no oghā …pe…</span><br />
</p>
<p id="vb7c52p18">
<span class="m-text m-primary">no yogā …pe…</span><br />
</p>
<p id="vb7c52p19">
<span class="m-text m-primary">no nīvaraṇā …pe…</span><br />
</p>
<p id="vb7c52p20">
<span class="m-text m-primary">no parāmāsā …pe…</span><br />
</p>
<p id="vb7c52p21">
<span class="m-text m-primary">sārammaṇā.</span><br />
</p>
<p id="vb7c52p22">
<span class="m-text m-primary">No cittā.</span><br />
</p>
<p id="vb7c52p23">
<span class="m-text m-primary">Cetasikā.</span><br />
</p>
<p id="vb7c52p24">
<span class="m-text m-primary">Cittasampayuttā.</span><br />
</p>
<p id="vb7c52p25">
<span class="m-text m-primary">Cittasaṁsaṭṭhā.</span><br />
</p>
<p id="vb7c52p26">
<span class="m-text m-primary">Cittasamuṭṭhānā.</span><br />
</p>
<p id="vb7c52p27">
<span class="m-text m-primary">Cittasahabhuno.</span><br />
</p>
<p id="vb7c52p28">
<span class="m-text m-primary">Cittānuparivattino.</span><br />
</p>
<p id="vb7c52p29">
<span class="m-text m-primary">Cittasaṁsaṭṭhasamuṭṭhānā.</span><br />
</p>
<p id="vb7c52p30">
<span class="m-text m-primary">Cittasaṁsaṭṭhasamuṭṭhānasahabhuno.</span><br />
</p>
<p id="vb7c52p31">
<span class="m-text m-primary">Cittasaṁsaṭṭhasamuṭṭhānānuparivattino.</span><br />
</p>
<p id="vb7c52p32">
<span class="m-text m-primary">Bāhirā.</span><br />
</p>
<p id="vb7c52p33">
<span class="m-text m-primary">No upādā.</span><br />
</p>
<p id="vb7c52p34">
<span class="m-text m-primary">Anupādinnā.</span><br />
</p>
<p id="vb7c52p35">
<span class="m-text m-primary">No upādānā …pe…</span><br />
</p>
<p id="vb7c52p36">
<span class="m-text m-primary">no kilesā …pe…</span><br />
</p>
<p id="vb7c52p37">
<span class="m-text m-primary">na dassanena pahātabbā, na bhāvanāya pahātabbā.</span><br />
</p>
<p id="vb7c52p38">
<span class="m-text m-primary">Na dassanena pahātabbahetukā.</span><br />
</p>
<p id="vb7c52p39">
<span class="m-text m-primary">Na bhāvanāya pahātabbahetukā.</span><br />
</p>
<p id="vb7c53p1">
<span class="m-text m-primary">Siyā savitakkā, siyā avitakkā.</span><br />
</p>
<p id="vb7c53p2">
<span class="m-text m-primary">Siyā savicārā, siyā avicārā.</span><br />
</p>
<p id="vb7c53p3">
<span class="m-text m-primary">Siyā sappītikā, siyā appītikā.</span><br />
</p>
<p id="vb7c53p4">
<span class="m-text m-primary">Siyā pītisahagatā, siyā na pītisahagatā.</span><br />
</p>
<p id="vb7c53p5">
<span class="m-text m-primary">Siyā sukhasahagatā, siyā na sukhasahagatā.</span><br />
</p>
<p id="vb7c53p6">
<span class="m-text m-primary">Siyā upekkhāsahagatā, siyā na upekkhāsahagatā.</span><br />
</p>
<p id="vb7c53p7">
<span class="m-text m-primary">Na kāmāvacarā.</span><br />
</p>
<p id="vb7c53p8">
<span class="m-text m-primary">Na rūpāvacarā.</span><br />
</p>
<p id="vb7c53p9">
<span class="m-text m-primary">Na arūpāvacarā.</span><br />
</p>
<p id="vb7c53p10">
<span class="m-text m-primary">Apariyāpannā.</span><br />
</p>
<p id="vb7c53p11">
<span class="m-text m-primary">Siyā niyyānikā, siyā aniyyānikā.</span><br />
</p>
<p id="vb7c53p12">
<span class="m-text m-primary">Siyā niyatā, siyā aniyatā.</span><br />
</p>
<p id="vb7c53p13">
<span class="m-text m-primary">Anuttarā.</span><br />
</p>
<p id="vb7c53p14">
<span class="m-text m-primary">Araṇāti.</span><br />
</p>
<p id="vb7c54p1">
<span class="m-text m-primary">Pañhāpucchakaṁ.</span><br />
</p>
<p id="vb7c55p1">
<span class="m-text m-primary">Satipaṭṭhānavibhaṅgo niṭṭhito.</span><br />
</p>
</section>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>