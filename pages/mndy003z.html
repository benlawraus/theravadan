<!DOCTYPE html>
<html lang="en" prefix="og: http://ogp.me/ns#">
<head>
  <meta charset="UTF-8" />
  <title>ms &raquo; sutta &raquo; kn &raquo; mnd &raquo; Mahāniddesa | Theravadan</title>
  <link rel="stylesheet" href="https://www.theravadan.org/static/JetBrains-Mono.css" />
  <link rel="stylesheet" href="https://www.theravadan.org/static/m-dark-mod.css" />
  <link rel="icon" href="https://www.theravadan.org/images/favicon.jpeg" type="image/jpeg" />
  <link rel="canonical" href="https://www.theravadan.org/pages/mndy003z.html" />
  <meta name="viewport" content="width=device-width, initial-scale=1.0" />
  <meta property="og:site_name" content="Theravadan" />
  <meta property="og:title" content="Mahāniddesa" />
  <meta name="twitter:title" content="Mahāniddesa" />
  <meta property="og:url" content="https://www.theravadan.org/pages/mndy003z.html" />
  <meta property="og:description" content="Aṭṭhakavagga 3. Duṭṭhaṭṭhakasuttaniddesa Atha duṭṭhaṭṭhakasuttaniddesaṁ vakkhati— **Vadanti ve duṭṭhamanāpi eke,** **Athopi ve saccamanā vadanti;** **Vādañca jātaṁ muni no upeti,** **Tasmā munī natthi khilo kuhiñci.** **Vadanti ve duṭṭhamanāpi eke**ti te titthiyā duṭṭhamanā paduṭṭhamānā viruddhamanā paṭiviruddhamanā āhatamanā paccāhatamanā āghātitamanā paccāghātitamanā vadanti …" />
  <meta name="twitter:description" content="Aṭṭhakavagga 3. Duṭṭhaṭṭhakasuttaniddesa Atha duṭṭhaṭṭhakasuttaniddesaṁ vakkhati— **Vadanti ve duṭṭhamanāpi eke,** **Athopi ve saccamanā vadanti;** **Vādañca jātaṁ muni no upeti,** **Tasmā munī natthi khilo kuhiñci.** **Vadanti ve duṭṭhamanāpi eke**ti te titthiyā duṭṭhamanā paduṭṭhamānā viruddhamanā paṭiviruddhamanā āhatamanā paccāhatamanā āghātitamanā paccāghātitamanā vadanti …" />
  <meta name="twitter:card" content="summary" />
  <meta property="og:type" content="page" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://www.theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://www.theravadan.org/pages/ms-index.html">ms</a> &raquo;
            <a href="https://www.theravadan.org/pages/ms-sutta-index.html">sutta</a> &raquo;
            <a href="https://www.theravadan.org/pages/ms-sutta-kn-index.html">kn</a> &raquo;
            <a href="https://www.theravadan.org/pages/ms-sutta-kn-mnd-index.html">mnd</a> &raquo;
          </span>
          Mahāniddesa
        </h1>
<!-- content -->
<section id="atthakavagga">
<h2><a href="#atthakavagga">Aṭṭhakavagga</a></h2>
<section id="dutthatthakasuttaniddesa">
<h3><a href="#dutthatthakasuttaniddesa">3. Duṭṭhaṭṭhakasuttaniddesa</a></h3>
<p id="mnd3c1p1">
<span class="m-text m-primary">Atha duṭṭhaṭṭhakasuttaniddesaṁ vakkhati—</span><br />
</p>
<p id="mnd3c2p1">
<span class="m-text m-primary">**Vadanti ve duṭṭhamanāpi eke,**</span><br />
</p>
<p id="mnd3c2p2">
<span class="m-text m-primary">**Athopi ve saccamanā vadanti;**</span><br />
</p>
<p id="mnd3c2p3">
<span class="m-text m-primary">**Vādañca jātaṁ muni no upeti,**</span><br />
</p>
<p id="mnd3c2p4">
<span class="m-text m-primary">**Tasmā munī natthi khilo kuhiñci.**</span><br />
</p>
<p id="mnd3c3p1">
<span class="m-text m-primary">**Vadanti ve duṭṭhamanāpi eke**ti te titthiyā duṭṭhamanā paduṭṭhamānā viruddhamanā paṭiviruddhamanā āhatamanā paccāhatamanā āghātitamanā paccāghātitamanā vadanti upavadanti bhagavantañca bhikkhusaṅghañca abhūtenāti—</span><br />
</p>
<p id="mnd3c3p2">
<span class="m-text m-primary">vadanti ve duṭṭhamanāpi eke.</span><br />
</p>
<p id="mnd3c4p1">
<span class="m-text m-primary">**Athopi ve saccamanā vadantī**ti ye tesaṁ titthiyānaṁ saddahantā okappentā adhimuccantā saccamanā saccasaññino bhūtamanā bhūtasaññino tathamanā tathasaññino yāthāvamanā yāthāvasaññino aviparītamanā aviparītasaññino vadanti upavadanti bhagavantañca bhikkhusaṅghañca abhūtenāti—</span><br />
</p>
<p id="mnd3c4p2">
<span class="m-text m-primary">athopi ve saccamanā vadanti.</span><br />
</p>
<p id="mnd3c5p1">
<span class="m-text m-primary">**Vādañca jātaṁ muni no upetī**ti.</span><br />
</p>
<p id="mnd3c5p2">
<span class="m-text m-primary">So vādo jāto hoti sañjāto nibbatto abhinibbatto pātubhūto paratoghoso akkoso upavādo bhagavato ca bhikkhusaṅghassa ca abhūtenāti—</span><br />
</p>
<p id="mnd3c5p3">
<span class="m-text m-primary">vādañca jātaṁ.</span><br />
</p>
<p id="mnd3c5p4">
<span class="m-text m-primary">**Muni no upetī**ti.</span><br />
</p>
<p id="mnd3c5p5">
<span class="m-text m-primary">**Munī**ti.</span><br />
</p>
<p id="mnd3c5p6">
<span class="m-text m-primary">Monaṁ vuccati ñāṇaṁ.</span><br />
</p>
<p id="mnd3c5p7">
<span class="m-text m-primary">Yā paññā pajānanā amoho dhammavicayo sammādiṭṭhi, tena ñāṇena samannāgato muni monappatto …pe…</span><br />
</p>
<p id="mnd3c5p8">
<span class="m-text m-primary">saṅgajālamaticca so muni.</span><br />
</p>
<p id="mnd3c5p9">
<span class="m-text m-primary">Yo vādaṁ upeti so dvīhi kāraṇehi vādaṁ upeti—</span><br />
</p>
<p id="mnd3c5p10">
<span class="m-text m-primary">kārako kārakatāya vādaṁ upeti, atha vā vuccamāno upavadiyamāno kuppati byāpajjati patitthīyati kopañca dosañca appaccayañca pātukaroti.</span><br />
</p>
<p id="mnd3c5p11">
<span class="m-text m-primary">Akārakomhīti yo vādaṁ upeti so imehi dvīhi kāraṇehi vādaṁ upeti.</span><br />
</p>
<p id="mnd3c5p12">
<span class="m-text m-primary">Muni dvīhi kāraṇehi vādaṁ na upeti—</span><br />
</p>
<p id="mnd3c5p13">
<span class="m-text m-primary">akārako muni akārakatāya vādaṁ na upeti, atha vā vuccamāno upavadiyamāno na kuppati na byāpajjati na patitthīyati na kopañca dosañca appaccayañca pātukaroti.</span><br />
</p>
<p id="mnd3c5p14">
<span class="m-text m-primary">Akārakomhīti muni imehi dvīhi kāraṇehi vādaṁ na upeti na upagacchati na gaṇhāti na parāmasati na abhinivisatīti—</span><br />
</p>
<p id="mnd3c5p15">
<span class="m-text m-primary">vādañca jātaṁ muni no upeti.</span><br />
</p>
<p id="mnd3c6p1">
<span class="m-text m-primary">**Tasmā munī natthi khilo kuhiñcī**ti.</span><br />
</p>
<p id="mnd3c6p2">
<span class="m-text m-primary">**Tasmā**ti tasmā taṅkāraṇā taṁhetu tappaccayā taṁnidānaṁ munino āhatacittatā khilajātatāpi natthi.</span><br />
</p>
<p id="mnd3c6p3">
<span class="m-text m-primary">Pañcapi cetokhilā natthi, tayopi khilā natthi.</span><br />
</p>
<p id="mnd3c6p4">
<span class="m-text m-primary">Rāgakhilo dosakhilo mohakhilo natthi na santi na saṁvijjati nupalabbhati, pahīno samucchinno vūpasanto paṭipassaddho abhabbuppattiko ñāṇagginā daḍḍho.</span><br />
</p>
<p id="mnd3c6p5">
<span class="m-text m-primary">**Kuhiñcī**ti kuhiñci kimhici katthaci ajjhattaṁ vā bahiddhā vā ajjhattabahiddhā vāti—</span><br />
</p>
<p id="mnd3c6p6">
<span class="m-text m-primary">tasmā munī natthi khilo kuhiñcīti.</span><br />
</p>
<p id="mnd3c7p1">
<span class="m-text m-primary">Tenāha bhagavā—</span><br />
</p>
<p id="mnd3c8p1">
<span class="m-text m-primary">“Vadanti ve duṭṭhamanāpi eke,</span><br />
</p>
<p id="mnd3c8p2">
<span class="m-text m-primary">Athopi ve saccamanā vadanti;</span><br />
</p>
<p id="mnd3c8p3">
<span class="m-text m-primary">Vādañca jātaṁ muni no upeti,</span><br />
</p>
<p id="mnd3c8p4">
<span class="m-text m-primary">Tasmā munī natthi khilo kuhiñcī”ti.</span><br />
</p>
<p id="mnd3c9p1">
<span class="m-text m-primary">**Sakañhi diṭṭhiṁ kathamaccayeyya,**</span><br />
</p>
<p id="mnd3c9p2">
<span class="m-text m-primary">**Chandānunīto ruciyā niviṭṭho;**</span><br />
</p>
<p id="mnd3c9p3">
<span class="m-text m-primary">**Sayaṁ samattāni pakubbamāno,**</span><br />
</p>
<p id="mnd3c9p4">
<span class="m-text m-primary">**Yathā hi jāneyya tathā vadeyya.**</span><br />
</p>
<p id="mnd3c10p1">
<span class="m-text m-primary">**Sakañhi diṭṭhiṁ kathamaccayeyyā**ti.</span><br />
</p>
<p id="mnd3c10p2">
<span class="m-text m-primary">Yaṁ te titthiyā sundariparibbājikaṁ hantvā samaṇānaṁ sakyaputtiyānaṁ avaṇṇaṁ pakāsayitvā “evaṁ etaṁ lābhaṁ yasasakkāraṁ sammānaṁ paccāharissāmā”ti te evaṁdiṭṭhikā evaṅkhantikā evaṁrucikā evaṁladdhikā evaṁajjhāsayā evaṁadhippāyā, te nāsakkhiṁsu sakaṁ diṭṭhiṁ sakaṁ khantiṁ sakaṁ ruciṁ sakaṁ laddhiṁ sakaṁ ajjhāsayaṁ sakaṁ adhippāyaṁ atikkamituṁ;</span><br />
</p>
<p id="mnd3c10p3">
<span class="m-text m-primary">atha kho sveva ayaso te paccāgatoti, evampi—</span><br />
</p>
<p id="mnd3c10p4">
<span class="m-text m-primary">sakañhi diṭṭhiṁ kathamaccayeyya.</span><br />
</p>
<p id="mnd3c10p5">
<span class="m-text m-primary">Atha vā “sassato loko, idameva saccaṁ moghamaññan”ti yo so evaṁvādo, so sakaṁ diṭṭhiṁ sakaṁ khantiṁ sakaṁ ruciṁ sakaṁ laddhiṁ sakaṁ ajjhāsayaṁ sakaṁ adhippāyaṁ kathaṁ accayeyya atikkameyya samatikkameyya vītivatteyya?</span><br />
</p>
<p id="mnd3c10p6">
<span class="m-text m-primary">Taṁ kissa hetu?</span><br />
</p>
<p id="mnd3c10p7">
<span class="m-text m-primary">Tassa sā diṭṭhi tathā samattā samādinnā gahitā parāmaṭṭhā abhiniviṭṭhā ajjhositā adhimuttāti.</span><br />
</p>
<p id="mnd3c10p8">
<span class="m-text m-primary">Evampi—</span><br />
</p>
<p id="mnd3c10p9">
<span class="m-text m-primary">sakañhi diṭṭhiṁ kathamaccayeyya?</span><br />
</p>
<p id="mnd3c10p10">
<span class="m-text m-primary">“Asassato loko …pe…</span><br />
</p>
<p id="mnd3c10p11">
<span class="m-text m-primary">antavā loko …</span><br />
</p>
<p id="mnd3c10p12">
<span class="m-text m-primary">anantavā loko …</span><br />
</p>
<p id="mnd3c10p13">
<span class="m-text m-primary">taṁ jīvaṁ taṁ sarīraṁ …</span><br />
</p>
<p id="mnd3c10p14">
<span class="m-text m-primary">aññaṁ jīvaṁ aññaṁ sarīraṁ …</span><br />
</p>
<p id="mnd3c10p15">
<span class="m-text m-primary">hoti tathāgato paraṁ maraṇā …</span><br />
</p>
<p id="mnd3c10p16">
<span class="m-text m-primary">na hoti tathāgato paraṁ maraṇā …</span><br />
</p>
<p id="mnd3c10p17">
<span class="m-text m-primary">hoti ca na ca hoti tathāgato paraṁ maraṇā …</span><br />
</p>
<p id="mnd3c10p18">
<span class="m-text m-primary">neva hoti na na hoti tathāgato paraṁ maraṇā, idameva saccaṁ moghamaññan”ti yo so evaṁ vādo, so sakaṁ diṭṭhiṁ sakaṁ khantiṁ sakaṁ ruciṁ sakaṁ laddhiṁ sakaṁ ajjhāsayaṁ sakaṁ adhippāyaṁ kathaṁ accayeyya atikkameyya samatikkameyya vītivatteyya?</span><br />
</p>
<p id="mnd3c10p19">
<span class="m-text m-primary">Taṁ kissa hetu?</span><br />
</p>
<p id="mnd3c10p20">
<span class="m-text m-primary">Tassa sā diṭṭhi tathā samattā samādinnā gahitā parāmaṭṭhā abhiniviṭṭhā ajjhositā adhimuttāti.</span><br />
</p>
<p id="mnd3c10p21">
<span class="m-text m-primary">Evampi—</span><br />
</p>
<p id="mnd3c10p22">
<span class="m-text m-primary">sakañhi diṭṭhiṁ kathamaccayeyya.</span><br />
</p>
<p id="mnd3c11p1">
<span class="m-text m-primary">**Chandānunīto ruciyā niviṭṭho**ti.</span><br />
</p>
<p id="mnd3c11p2">
<span class="m-text m-primary">**Chandānunīto**ti sakāya diṭṭhiyā sakāya khantiyā sakāya ruciyā sakāya laddhiyā yāyati niyyati vuyhati saṁharīyati.</span><br />
</p>
<p id="mnd3c11p3">
<span class="m-text m-primary">Yathā hatthiyānena vā assayānena vā rathayānena vā goyānena vā ajayānena vā meṇḍayānena vā oṭṭhayānena vā kharayānena vā yāyati niyyati vuyhati saṁharīyati, evamevaṁ sakāya diṭṭhiyā sakāya khantiyā sakāya ruciyā sakāya laddhiyā yāyati niyyati vuyhati saṁharīyatīti—</span><br />
</p>
<p id="mnd3c11p4">
<span class="m-text m-primary">chandānunīto.</span><br />
</p>
<p id="mnd3c11p5">
<span class="m-text m-primary">**Ruciyā niviṭṭho**ti sakāya diṭṭhiyā sakāya ruciyā sakāya laddhiyā niviṭṭho patiṭṭhito allīno upagato ajjhosito adhimuttoti—</span><br />
</p>
<p id="mnd3c11p6">
<span class="m-text m-primary">chandānunīto ruciyā niviṭṭho.</span><br />
</p>
<p id="mnd3c12p1">
<span class="m-text m-primary">**Sayaṁ samattāni pakubbamāno**ti.</span><br />
</p>
<p id="mnd3c12p2">
<span class="m-text m-primary">Sayaṁ samattaṁ karoti paripuṇṇaṁ karoti anomaṁ karoti aggaṁ seṭṭhaṁ visiṭṭhaṁ pāmokkhaṁ uttamaṁ pavaraṁ karoti.</span><br />
</p>
<p id="mnd3c12p3">
<span class="m-text m-primary">“Ayaṁ satthā sabbaññū”ti sayaṁ samattaṁ karoti paripuṇṇaṁ karoti anomaṁ karoti aggaṁ seṭṭhaṁ visiṭṭhaṁ pāmokkhaṁ uttamaṁ pavaraṁ karoti.</span><br />
</p>
<p id="mnd3c12p4">
<span class="m-text m-primary">“Ayaṁ dhammo svākkhāto, ayaṁ gaṇo suppaṭipanno, ayaṁ diṭṭhi bhaddikā, ayaṁ paṭipadā supaññattā, ayaṁ maggo niyyāniko”ti sayaṁ samattaṁ karoti paripuṇṇaṁ karoti anomaṁ karoti aggaṁ seṭṭhaṁ visiṭṭhaṁ pāmokkhaṁ uttamaṁ pavaraṁ karoti janeti sañjaneti nibbatteti abhinibbattetīti—</span><br />
</p>
<p id="mnd3c12p5">
<span class="m-text m-primary">sayaṁ samattāni pakubbamāno.</span><br />
</p>
<p id="mnd3c13p1">
<span class="m-text m-primary">**Yathā hi jāneyya tathā vadeyyā**ti yathā jāneyya, tathā vadeyya katheyya bhaṇeyya dīpayeyya vohareyya.</span><br />
</p>
<p id="mnd3c13p2">
<span class="m-text m-primary">“Sassato loko, idameva saccaṁ moghamaññan”ti yathā jāneyya, tathā vadeyya katheyya bhaṇeyya dīpayeyya vohareyya.</span><br />
</p>
<p id="mnd3c13p3">
<span class="m-text m-primary">“Asassato loko …pe…</span><br />
</p>
<p id="mnd3c13p4">
<span class="m-text m-primary">neva hoti na na hoti tathāgato paraṁ maraṇā, idameva saccaṁ moghamaññan”ti yathā jāneyya, tathā vadeyya katheyya bhaṇeyya dīpayeyya vohareyyāti—</span><br />
</p>
<p id="mnd3c13p5">
<span class="m-text m-primary">yathā hi jāneyya tathā vadeyya.</span><br />
</p>
<p id="mnd3c14p1">
<span class="m-text m-primary">Tenāha bhagavā—</span><br />
</p>
<p id="mnd3c15p1">
<span class="m-text m-primary">“Sakañhi diṭṭhiṁ kathamaccayeyya,</span><br />
</p>
<p id="mnd3c15p2">
<span class="m-text m-primary">Chandānunīto ruciyā niviṭṭho;</span><br />
</p>
<p id="mnd3c15p3">
<span class="m-text m-primary">Sayaṁ samattāni pakubbamāno,</span><br />
</p>
<p id="mnd3c15p4">
<span class="m-text m-primary">Yathā hi jāneyya tathā vadeyyā”ti.</span><br />
</p>
<p id="mnd3c16p1">
<span class="m-text m-primary">**Yo attano sīlavatāni jantu,**</span><br />
</p>
<p id="mnd3c16p2">
<span class="m-text m-primary">**Anānupuṭṭhova paresa pāva;**</span><br />
</p>
<p id="mnd3c16p3">
<span class="m-text m-primary">**Anariyadhammaṁ kusalā tamāhu,**</span><br />
</p>
<p id="mnd3c16p4">
<span class="m-text m-primary">**Yo ātumānaṁ sayameva pāva.**</span><br />
</p>
<p id="mnd3c17p1">
<span class="m-text m-primary">**Yo attano sīlavatāni jantū**ti.</span><br />
</p>
<p id="mnd3c17p2">
<span class="m-text m-primary">**Yo**ti yo yādiso yathāyutto yathāvihito yathāpakāro yaṁṭhānappatto yaṁdhammasamannāgato khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso vā.</span><br />
</p>
<p id="mnd3c17p3">
<span class="m-text m-primary">**Sīlavatānī**ti atthi sīlañceva vatañca, atthi vataṁ na sīlaṁ.</span><br />
</p>
<p id="mnd3c17p4">
<span class="m-text m-primary">Katamaṁ sīlañceva vatañca?</span><br />
</p>
<p id="mnd3c17p5">
<span class="m-text m-primary">Idha bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu.</span><br />
</p>
<p id="mnd3c17p6">
<span class="m-text m-primary">Yo tattha saṁyamo saṁvaro avītikkamo, idaṁ sīlaṁ.</span><br />
</p>
<p id="mnd3c17p7">
<span class="m-text m-primary">Yaṁ samādānaṁ taṁ vataṁ.</span><br />
</p>
<p id="mnd3c17p8">
<span class="m-text m-primary">Saṁvaraṭṭhena sīlaṁ;</span><br />
</p>
<p id="mnd3c17p9">
<span class="m-text m-primary">samādānaṭṭhena vataṁ—</span><br />
</p>
<p id="mnd3c17p10">
<span class="m-text m-primary">idaṁ vuccati sīlañceva vatañca.</span><br />
</p>
<p id="mnd3c17p11">
<span class="m-text m-primary">Katamaṁ vataṁ, na sīlaṁ?</span><br />
</p>
<p id="mnd3c17p12">
<span class="m-text m-primary">Aṭṭha dhutaṅgāni—</span><br />
</p>
<p id="mnd3c17p13">
<span class="m-text m-primary">āraññikaṅgaṁ, piṇḍapātikaṅgaṁ, paṁsukūlikaṅgaṁ, tecīvarikaṅgaṁ, sapadānacārikaṅgaṁ, khalupacchābhattikaṅgaṁ, nesajjikaṅgaṁ, yathāsanthatikaṅgaṁ—</span><br />
</p>
<p id="mnd3c17p14">
<span class="m-text m-primary">idaṁ vuccati vataṁ, na sīlaṁ.</span><br />
</p>
<p id="mnd3c17p15">
<span class="m-text m-primary">Vīriyasamādānampi vuccati vataṁ, na sīlaṁ.</span><br />
</p>
<p id="mnd3c17p16">
<span class="m-text m-primary">“Kāmaṁ taco ca nhāru ca aṭṭhi ca avasissatu, sarīre upassussatu maṁsalohitaṁ.</span><br />
</p>
<p id="mnd3c17p17">
<span class="m-text m-primary">Yaṁ taṁ purisathāmena purisabalena purisavīriyena purisaparakkamena pattabbaṁ, na taṁ apāpuṇitvā vīriyassa saṇṭhānaṁ bhavissatī”ti—</span><br />
</p>
<p id="mnd3c17p18">
<span class="m-text m-primary">cittaṁ paggaṇhāti padahati.</span><br />
</p>
<p id="mnd3c17p19">
<span class="m-text m-primary">Evarūpaṁ vīriyasamādānaṁ—</span><br />
</p>
<p id="mnd3c17p20">
<span class="m-text m-primary">idaṁ vuccati vataṁ, na sīlaṁ.</span><br />
</p>
<p id="mnd3c18p1">
<span class="m-text m-primary">“Nāsissaṁ na pivissāmi,</span><br />
</p>
<p id="mnd3c18p2">
<span class="m-text m-primary">vihārato na nikkhame;</span><br />
</p>
<p id="mnd3c18p3">
<span class="m-text m-primary">Napi passaṁ nipātessaṁ,</span><br />
</p>
<p id="mnd3c18p4">
<span class="m-text m-primary">taṇhāsalle anūhate”ti.</span><br />
</p>
<p id="mnd3c19p1">
<span class="m-text m-primary">Cittaṁ paggaṇhāti padahati.</span><br />
</p>
<p id="mnd3c19p2">
<span class="m-text m-primary">Evarūpampi vīriyasamādānaṁ vuccati vataṁ, na sīlaṁ.</span><br />
</p>
<p id="mnd3c19p3">
<span class="m-text m-primary">“Na tāvāhaṁ imaṁ pallaṅkaṁ bhindissāmi yāva me na anupādāya āsavehi cittaṁ vimuccissatī”ti—</span><br />
</p>
<p id="mnd3c19p4">
<span class="m-text m-primary">cittaṁ paggaṇhāti padahati.</span><br />
</p>
<p id="mnd3c19p5">
<span class="m-text m-primary">Evarūpampi vīriyasamādānaṁ vuccati vataṁ, na sīlaṁ.</span><br />
</p>
<p id="mnd3c19p6">
<span class="m-text m-primary">“Na tāvāhaṁ imamhā āsanā vuṭṭhahissāmi,</span><br />
</p>
<p id="mnd3c19p7">
<span class="m-text m-primary">caṅkamā orohissāmi,</span><br />
</p>
<p id="mnd3c19p8">
<span class="m-text m-primary">vihārā nikkhamissāmi,</span><br />
</p>
<p id="mnd3c19p9">
<span class="m-text m-primary">aḍḍhayogā nikkhamissāmi,</span><br />
</p>
<p id="mnd3c19p10">
<span class="m-text m-primary">pāsādā nikkhamissāmi,</span><br />
</p>
<p id="mnd3c19p11">
<span class="m-text m-primary">hammiyā nikkhamissāmi,</span><br />
</p>
<p id="mnd3c19p12">
<span class="m-text m-primary">guhāya nikkhamissāmi,</span><br />
</p>
<p id="mnd3c19p13">
<span class="m-text m-primary">leṇā nikkhamissāmi,</span><br />
</p>
<p id="mnd3c19p14">
<span class="m-text m-primary">kuṭiyā nikkhamissāmi,</span><br />
</p>
<p id="mnd3c19p15">
<span class="m-text m-primary">kūṭāgārā nikkhamissāmi,</span><br />
</p>
<p id="mnd3c19p16">
<span class="m-text m-primary">aṭṭā nikkhamissāmi,</span><br />
</p>
<p id="mnd3c19p17">
<span class="m-text m-primary">māḷā nikkhamissāmi,</span><br />
</p>
<p id="mnd3c19p18">
<span class="m-text m-primary">uddaṇḍā nikkhamissāmi,</span><br />
</p>
<p id="mnd3c19p19">
<span class="m-text m-primary">upaṭṭhānasālāya nikkhamissāmi,</span><br />
</p>
<p id="mnd3c19p20">
<span class="m-text m-primary">maṇḍapā nikkhamissāmi,</span><br />
</p>
<p id="mnd3c19p21">
<span class="m-text m-primary">rukkhamūlā nikkhamissāmi yāva me na anupādāya āsavehi cittaṁ vimuccissatī”ti—</span><br />
</p>
<p id="mnd3c19p22">
<span class="m-text m-primary">cittaṁ paggaṇhāti padahati.</span><br />
</p>
<p id="mnd3c19p23">
<span class="m-text m-primary">Evarūpampi vīriyasamādānaṁ vuccati vataṁ, na sīlaṁ.</span><br />
</p>
<p id="mnd3c20p1">
<span class="m-text m-primary">“Imasmiññeva pubbaṇhasamayaṁ ariyadhammaṁ āharissāmi samāharissāmi adhigacchissāmi phassayissāmi sacchikarissāmī”ti—</span><br />
</p>
<p id="mnd3c20p2">
<span class="m-text m-primary">cittaṁ paggaṇhāti padahati.</span><br />
</p>
<p id="mnd3c20p3">
<span class="m-text m-primary">Evarūpampi vīriyasamādānaṁ vuccati vataṁ, na sīlaṁ.</span><br />
</p>
<p id="mnd3c20p4">
<span class="m-text m-primary">“Imasmiññeva majjhanhikasamayaṁ,</span><br />
</p>
<p id="mnd3c20p5">
<span class="m-text m-primary">sāyanhasamayaṁ,</span><br />
</p>
<p id="mnd3c20p6">
<span class="m-text m-primary">purebhattaṁ,</span><br />
</p>
<p id="mnd3c20p7">
<span class="m-text m-primary">pacchābhattaṁ,</span><br />
</p>
<p id="mnd3c20p8">
<span class="m-text m-primary">purimaṁ yāmaṁ,</span><br />
</p>
<p id="mnd3c20p9">
<span class="m-text m-primary">majjhimaṁ yāmaṁ,</span><br />
</p>
<p id="mnd3c20p10">
<span class="m-text m-primary">pacchimaṁ yāmaṁ,</span><br />
</p>
<p id="mnd3c20p11">
<span class="m-text m-primary">kāḷe,</span><br />
</p>
<p id="mnd3c20p12">
<span class="m-text m-primary">juṇhe,</span><br />
</p>
<p id="mnd3c20p13">
<span class="m-text m-primary">vasse,</span><br />
</p>
<p id="mnd3c20p14">
<span class="m-text m-primary">hemante,</span><br />
</p>
<p id="mnd3c20p15">
<span class="m-text m-primary">gimhe,</span><br />
</p>
<p id="mnd3c20p16">
<span class="m-text m-primary">purime vayokhandhe,</span><br />
</p>
<p id="mnd3c20p17">
<span class="m-text m-primary">majjhime vayokhandhe,</span><br />
</p>
<p id="mnd3c20p18">
<span class="m-text m-primary">pacchime vayokhandhe ariyadhammaṁ āharissāmi samāharissāmi adhigacchissāmi phassayissāmi sacchikarissāmī”ti—</span><br />
</p>
<p id="mnd3c20p19">
<span class="m-text m-primary">cittaṁ paggaṇhāti padahati.</span><br />
</p>
<p id="mnd3c20p20">
<span class="m-text m-primary">Evarūpampi vīriyasamādānaṁ vuccati vataṁ, na sīlaṁ.</span><br />
</p>
<p id="mnd3c20p21">
<span class="m-text m-primary">**Jantū**ti satto naro mānavo poso puggalo jīvo jāgu jantu indagu manujoti—</span><br />
</p>
<p id="mnd3c20p22">
<span class="m-text m-primary">yo attano sīlavatāni jantu.</span><br />
</p>
<p id="mnd3c21p1">
<span class="m-text m-primary">**Anānupuṭṭhova paresa pāvā**ti.</span><br />
</p>
<p id="mnd3c21p2">
<span class="m-text m-primary">**Paresan**ti paresaṁ khattiyānaṁ brāhmaṇānaṁ vessānaṁ suddānaṁ gahaṭṭhānaṁ pabbajitānaṁ devānaṁ manussānaṁ.</span><br />
</p>
<p id="mnd3c21p3">
<span class="m-text m-primary">**Anānupuṭṭho**ti apuṭṭho apucchito ayācito anajjhesito apasādito.</span><br />
</p>
<p id="mnd3c21p4">
<span class="m-text m-primary">**Pāvā**ti attano sīlaṁ vā vataṁ vā sīlabbataṁ vā pāvadati.</span><br />
</p>
<p id="mnd3c21p5">
<span class="m-text m-primary">Ahamasmi sīlasampannoti vā, vatasampannoti vā, sīlabbatasampannoti vā</span><br />
</p>
<p id="mnd3c21p6">
<span class="m-text m-primary">jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā,</span><br />
</p>
<p id="mnd3c21p7">
<span class="m-text m-primary">uccā kulā pabbajitoti vā, mahākulā pabbajitoti vā, mahābhogakulā pabbajitoti vā, uḷārabhogakulā pabbajitoti vā, ñāto yasassī sagahaṭṭhapabbajitānanti vā,</span><br />
</p>
<p id="mnd3c21p8">
<span class="m-text m-primary">lābhimhi cīvarapiṇḍapātasenāsanagilānapaccayabhesajjaparikkhārānanti vā,</span><br />
</p>
<p id="mnd3c21p9">
<span class="m-text m-primary">suttantikoti vā, vinayadharoti vā, dhammakathikoti vā, āraññikoti vā, piṇḍapātikoti vā, paṁsukūlikoti vā, tecīvarikoti vā, sapadānacārikoti vā, khalupacchābhattikoti vā, nesajjikoti vā, yathāsanthatikoti vā,</span><br />
</p>
<p id="mnd3c21p10">
<span class="m-text m-primary">paṭhamassa jhānassa lābhīti vā, dutiyassa jhānassa lābhīti vā, tatiyassa jhānassa lābhīti vā, catutthassa jhānassa lābhīti vā, ākāsānañcāyatanasamāpattiyā lābhīti vā, viññāṇañcāyatanasamāpattiyā lābhīti vā, ākiñcaññāyatanasamāpattiyā lābhīti vā, nevasaññānāsaññāyatanasamāpattiyā lābhīti vā pāvadati katheti bhaṇati dīpayati voharatīti—</span><br />
</p>
<p id="mnd3c21p11">
<span class="m-text m-primary">anānupuṭṭhova paresaṁ pāva.</span><br />
</p>
<p id="mnd3c22p1">
<span class="m-text m-primary">**Anariyadhammaṁ kusalā tamāhū**ti.</span><br />
</p>
<p id="mnd3c22p2">
<span class="m-text m-primary">**Kusalā**ti ye te khandhakusalā dhātukusalā āyatanakusalā paṭiccasamuppādakusalā satipaṭṭhānakusalā sammappadhānakusalā iddhipādakusalā indriyakusalā balakusalā bojjhaṅgakusalā maggakusalā phalakusalā nibbānakusalā, te kusalā evamāhaṁsu—</span><br />
</p>
<p id="mnd3c22p3">
<span class="m-text m-primary">“anariyānaṁ eso dhammo, neso dhammo ariyānaṁ;</span><br />
</p>
<p id="mnd3c22p4">
<span class="m-text m-primary">bālānaṁ eso dhammo, neso dhammo paṇḍitānaṁ;</span><br />
</p>
<p id="mnd3c22p5">
<span class="m-text m-primary">asappurisānaṁ eso dhammo, neso dhammo sappurisānan”ti.</span><br />
</p>
<p id="mnd3c22p6">
<span class="m-text m-primary">Evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—</span><br />
</p>
<p id="mnd3c22p7">
<span class="m-text m-primary">anariyadhammaṁ kusalā tamāhu.</span><br />
</p>
<p id="mnd3c23p1">
<span class="m-text m-primary">**Yo ātumānaṁ sayameva pāvā**ti.</span><br />
</p>
<p id="mnd3c23p2">
<span class="m-text m-primary">**Ātumā** vuccati attā.</span><br />
</p>
<p id="mnd3c23p3">
<span class="m-text m-primary">**Sayameva pāvā**ti sayameva attānaṁ pāvadati—</span><br />
</p>
<p id="mnd3c23p4">
<span class="m-text m-primary">ahamasmi sīlasampannoti vā, vatasampannoti vā, sīlabbatasampannoti vā,</span><br />
</p>
<p id="mnd3c23p5">
<span class="m-text m-primary">jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā,</span><br />
</p>
<p id="mnd3c23p6">
<span class="m-text m-primary">uccā kulā pabbajitoti vā, mahākulā pabbajitoti vā, mahābhogakulā pabbajitoti vā, uḷārabhogakulā pabbajitoti vā, ñāto yasassī sagahaṭṭhapabbajitānanti vā,</span><br />
</p>
<p id="mnd3c23p7">
<span class="m-text m-primary">lābhimhi cīvarapiṇḍapātasenāsanagilānapaccayabhesajjaparikkhārānanti vā, suttantikoti vā, vinayadharoti vā, dhammakathikoti vā, āraññikoti vā, piṇḍapātikoti vā, paṁsukūlikoti vā, tecīvarikoti vā, sapadānacārikoti vā, khalupacchābhattikoti vā, nesajjikoti vā, yathāsanthatikoti vā,</span><br />
</p>
<p id="mnd3c23p8">
<span class="m-text m-primary">paṭhamassa jhānassa lābhīti vā, dutiyassa jhānassa lābhīti vā, tatiyassa jhānassa lābhīti vā, catutthassa jhānassa lābhīti vā, ākāsānañcāyatanasamāpattiyā lābhīti vā, viññāṇañcāyatanasamāpattiyā lābhīti vā, ākiñcaññāyatanasamāpattiyā lābhīti vā, nevasaññānāsaññāyatanasamāpattiyā lābhīti vā pāvadati katheti bhaṇati dīpayati voharatīti—</span><br />
</p>
<p id="mnd3c23p9">
<span class="m-text m-primary">yo ātumānaṁ sayameva pāvāti.</span><br />
</p>
<p id="mnd3c24p1">
<span class="m-text m-primary">Tenāha bhagavā—</span><br />
</p>
<p id="mnd3c25p1">
<span class="m-text m-primary">“Yo attano sīlavatāni jantu,</span><br />
</p>
<p id="mnd3c25p2">
<span class="m-text m-primary">Anānupuṭṭhova paresa pāva;</span><br />
</p>
<p id="mnd3c25p3">
<span class="m-text m-primary">Anariyadhammaṁ kusalā tamāhu,</span><br />
</p>
<p id="mnd3c25p4">
<span class="m-text m-primary">Yo ātumānaṁ sayameva pāvā”ti.</span><br />
</p>
<p id="mnd3c26p1">
<span class="m-text m-primary">**Santo ca bhikkhu abhinibbutatto,**</span><br />
</p>
<p id="mnd3c26p2">
<span class="m-text m-primary">**Itihanti sīlesu akatthamāno;**</span><br />
</p>
<p id="mnd3c26p3">
<span class="m-text m-primary">**Tamariyadhammaṁ kusalā vadanti,**</span><br />
</p>
<p id="mnd3c26p4">
<span class="m-text m-primary">**Yassussadā natthi kuhiñci loke.**</span><br />
</p>
<p id="mnd3c27p1">
<span class="m-text m-primary">**Santo ca bhikkhu abhinibbutatto**ti.</span><br />
</p>
<p id="mnd3c27p2">
<span class="m-text m-primary">**Santo**ti rāgassa samitattā santo,</span><br />
</p>
<p id="mnd3c27p3">
<span class="m-text m-primary">dosassa samitattā santo,</span><br />
</p>
<p id="mnd3c27p4">
<span class="m-text m-primary">mohassa samitattā santo,</span><br />
</p>
<p id="mnd3c27p5">
<span class="m-text m-primary">kodhassa …</span><br />
</p>
<p id="mnd3c27p6">
<span class="m-text m-primary">upanāhassa …</span><br />
</p>
<p id="mnd3c27p7">
<span class="m-text m-primary">makkhassa …</span><br />
</p>
<p id="mnd3c27p8">
<span class="m-text m-primary">paḷāsassa …</span><br />
</p>
<p id="mnd3c27p9">
<span class="m-text m-primary">issāya …</span><br />
</p>
<p id="mnd3c27p10">
<span class="m-text m-primary">macchariyassa …</span><br />
</p>
<p id="mnd3c27p11">
<span class="m-text m-primary">māyāya …</span><br />
</p>
<p id="mnd3c27p12">
<span class="m-text m-primary">sāṭheyyassa …</span><br />
</p>
<p id="mnd3c27p13">
<span class="m-text m-primary">thambhassa …</span><br />
</p>
<p id="mnd3c27p14">
<span class="m-text m-primary">sārambhassa …</span><br />
</p>
<p id="mnd3c27p15">
<span class="m-text m-primary">mānassa …</span><br />
</p>
<p id="mnd3c27p16">
<span class="m-text m-primary">atimānassa …</span><br />
</p>
<p id="mnd3c27p17">
<span class="m-text m-primary">madassa …</span><br />
</p>
<p id="mnd3c27p18">
<span class="m-text m-primary">pamādassa …</span><br />
</p>
<p id="mnd3c27p19">
<span class="m-text m-primary">sabbakilesānaṁ …</span><br />
</p>
<p id="mnd3c27p20">
<span class="m-text m-primary">sabbaduccaritānaṁ …</span><br />
</p>
<p id="mnd3c27p21">
<span class="m-text m-primary">sabbadarathānaṁ …</span><br />
</p>
<p id="mnd3c27p22">
<span class="m-text m-primary">sabbapariḷāhānaṁ …</span><br />
</p>
<p id="mnd3c27p23">
<span class="m-text m-primary">sabbasantāpānaṁ …</span><br />
</p>
<p id="mnd3c27p24">
<span class="m-text m-primary">sabbākusalābhisaṅkhārānaṁ santattā samitattā vūpasamitattā vijjhātattā nibbutattā vigatattā paṭipassaddhattā santo upasanto vūpasanto nibbuto paṭipassaddhoti—</span><br />
</p>
<p id="mnd3c27p25">
<span class="m-text m-primary">santo.</span><br />
</p>
<p id="mnd3c27p26">
<span class="m-text m-primary">**Bhikkhū**ti sattannaṁ dhammānaṁ bhinnattā bhikkhu—</span><br />
</p>
<p id="mnd3c27p27">
<span class="m-text m-primary">sakkāyadiṭṭhi bhinnā hoti, vicikicchā bhinnā hoti, sīlabbataparāmāso bhinno hoti, rāgo bhinno hoti, doso bhinno hoti, moho bhinno hoti, māno bhinno hoti.</span><br />
</p>
<p id="mnd3c27p28">
<span class="m-text m-primary">Bhinnāssa honti pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā.</span><br />
</p>
<p id="mnd3c28p1">
<span class="m-text m-primary">“Pajjena katena attanā,</span><br />
</p>
<p id="mnd3c28p2">
<span class="m-text m-primary">(sabhiyāti bhagavā)</span><br />
</p>
<p id="mnd3c28p3">
<span class="m-text m-primary">Parinibbānagato vitiṇṇakaṅkho;</span><br />
</p>
<p id="mnd3c28p4">
<span class="m-text m-primary">Vibhavañca bhavañca vippahāya,</span><br />
</p>
<p id="mnd3c28p5">
<span class="m-text m-primary">Vusitavā khīṇapunabbhavo sa bhikkhū”ti.</span><br />
</p>
<p id="mnd3c29p1">
<span class="m-text m-primary">**Santo ca bhikkhu abhinibbutatto**ti rāgassa nibbāpitattā abhinibbutatto, dosassa nibbāpitattā abhinibbutatto, mohassa nibbāpitattā abhinibbutatto, kodhassa …</span><br />
</p>
<p id="mnd3c29p2">
<span class="m-text m-primary">upanāhassa …</span><br />
</p>
<p id="mnd3c29p3">
<span class="m-text m-primary">makkhassa …</span><br />
</p>
<p id="mnd3c29p4">
<span class="m-text m-primary">paḷāsassa …</span><br />
</p>
<p id="mnd3c29p5">
<span class="m-text m-primary">issāya …</span><br />
</p>
<p id="mnd3c29p6">
<span class="m-text m-primary">macchariyassa …</span><br />
</p>
<p id="mnd3c29p7">
<span class="m-text m-primary">māyāya …</span><br />
</p>
<p id="mnd3c29p8">
<span class="m-text m-primary">sāṭheyyassa …</span><br />
</p>
<p id="mnd3c29p9">
<span class="m-text m-primary">thambhassa …</span><br />
</p>
<p id="mnd3c29p10">
<span class="m-text m-primary">sārambhassa …</span><br />
</p>
<p id="mnd3c29p11">
<span class="m-text m-primary">mānassa …</span><br />
</p>
<p id="mnd3c29p12">
<span class="m-text m-primary">atimānassa …</span><br />
</p>
<p id="mnd3c29p13">
<span class="m-text m-primary">madassa …</span><br />
</p>
<p id="mnd3c29p14">
<span class="m-text m-primary">pamādassa …</span><br />
</p>
<p id="mnd3c29p15">
<span class="m-text m-primary">sabbakilesānaṁ …</span><br />
</p>
<p id="mnd3c29p16">
<span class="m-text m-primary">sabbaduccaritānaṁ …</span><br />
</p>
<p id="mnd3c29p17">
<span class="m-text m-primary">sabbadarathānaṁ …</span><br />
</p>
<p id="mnd3c29p18">
<span class="m-text m-primary">sabbapariḷāhānaṁ …</span><br />
</p>
<p id="mnd3c29p19">
<span class="m-text m-primary">sabbasantāpānaṁ …</span><br />
</p>
<p id="mnd3c29p20">
<span class="m-text m-primary">sabbākusalābhisaṅkhārānaṁ nibbāpitattā abhinibbutattoti—</span><br />
</p>
<p id="mnd3c29p21">
<span class="m-text m-primary">santo ca bhikkhu abhinibbutatto.</span><br />
</p>
<p id="mnd3c30p1">
<span class="m-text m-primary">**Itihanti sīlesu akatthamāno**ti.</span><br />
</p>
<p id="mnd3c30p2">
<span class="m-text m-primary">**Itī**ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatā metaṁ—</span><br />
</p>
<p id="mnd3c30p3">
<span class="m-text m-primary">itihanti.</span><br />
</p>
<p id="mnd3c30p4">
<span class="m-text m-primary">**Sīlesu akatthamāno**ti.</span><br />
</p>
<p id="mnd3c30p5">
<span class="m-text m-primary">Idhekacco katthī hoti vikatthī.</span><br />
</p>
<p id="mnd3c30p6">
<span class="m-text m-primary">So katthati vikatthati.</span><br />
</p>
<p id="mnd3c30p7">
<span class="m-text m-primary">Ahamasmi sīlasampannoti vā, vatasampannoti vā, sīlabbatasampannoti vā,</span><br />
</p>
<p id="mnd3c30p8">
<span class="m-text m-primary">jātiyā vā gottena vā kolaputtiyena vā vaṇṇapokkharatāya vā …pe…</span><br />
</p>
<p id="mnd3c30p9">
<span class="m-text m-primary">nevasaññānāsaññāyatanasamāpattiyā lābhīti vā katthati vikatthati.</span><br />
</p>
<p id="mnd3c30p10">
<span class="m-text m-primary">Evaṁ na katthati na vikatthati.</span><br />
</p>
<p id="mnd3c30p11">
<span class="m-text m-primary">Katthanā ārato virato paṭivirato nikkhanto nissaṭo vippamutto visaññutto vimariyādikatena cetasā viharatīti—</span><br />
</p>
<p id="mnd3c30p12">
<span class="m-text m-primary">itihanti sīlesu akatthamāno.</span><br />
</p>
<p id="mnd3c31p1">
<span class="m-text m-primary">**Tamariyadhammaṁ kusalā vadantī**ti.</span><br />
</p>
<p id="mnd3c31p2">
<span class="m-text m-primary">**Kusalā**ti ye te khandhakusalā dhātukusalā āyatanakusalā paṭiccasamuppādakusalā satipaṭṭhānakusalā sammappadhānakusalā iddhipādakusalā indriyakusalā balakusalā bojjhaṅgakusalā maggakusalā phalakusalā nibbānakusalā, te kusalā evaṁ vadanti—</span><br />
</p>
<p id="mnd3c31p3">
<span class="m-text m-primary">“ariyānaṁ eso dhammo, neso dhammo anariyānaṁ;</span><br />
</p>
<p id="mnd3c31p4">
<span class="m-text m-primary">paṇḍitānaṁ eso dhammo, neso dhammo bālānaṁ;</span><br />
</p>
<p id="mnd3c31p5">
<span class="m-text m-primary">sappurisānaṁ eso dhammo, neso dhammo asappurisānan”ti.</span><br />
</p>
<p id="mnd3c31p6">
<span class="m-text m-primary">Evaṁ vadanti, ariyānaṁ evaṁ kathenti evaṁ bhaṇanti evaṁ dīpayanti evaṁ voharantīti—</span><br />
</p>
<p id="mnd3c31p7">
<span class="m-text m-primary">tamariyadhammaṁ kusalā vadanti.</span><br />
</p>
<p id="mnd3c32p1">
<span class="m-text m-primary">**Yassussadā natthi kuhiñci loke**ti.</span><br />
</p>
<p id="mnd3c32p2">
<span class="m-text m-primary">**Yassā**ti arahato khīṇāsavassa.</span><br />
</p>
<p id="mnd3c32p3">
<span class="m-text m-primary">**Ussadā**ti sattussadā—</span><br />
</p>
<p id="mnd3c32p4">
<span class="m-text m-primary">rāgussado, dosussado, mohussado, mānussado, diṭṭhussado, kilesussado, kammussado.</span><br />
</p>
<p id="mnd3c32p5">
<span class="m-text m-primary">Yassime ussadā natthi na santi na vijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā.</span><br />
</p>
<p id="mnd3c32p6">
<span class="m-text m-primary">**Kuhiñcī**ti kuhiñci kimhici katthaci ajjhattaṁ vā bahiddhā vā ajjhattabahiddhā vā.</span><br />
</p>
<p id="mnd3c32p7">
<span class="m-text m-primary">**Loke**ti apāyaloke manussaloke devaloke khandhaloke dhātuloke āyatanaloketi—</span><br />
</p>
<p id="mnd3c32p8">
<span class="m-text m-primary">yassussadā natthi kuhiñci loke.</span><br />
</p>
<p id="mnd3c33p1">
<span class="m-text m-primary">Tenāha bhagavā—</span><br />
</p>
<p id="mnd3c34p1">
<span class="m-text m-primary">“Santo ca bhikkhu abhinibbutatto,</span><br />
</p>
<p id="mnd3c34p2">
<span class="m-text m-primary">Itihanti sīlesu akatthamāno;</span><br />
</p>
<p id="mnd3c34p3">
<span class="m-text m-primary">Tamariyadhammaṁ kusalā vadanti,</span><br />
</p>
<p id="mnd3c34p4">
<span class="m-text m-primary">Yassussadā natthi kuhiñci loke”ti.</span><br />
</p>
<p id="mnd3c35p1">
<span class="m-text m-primary">**Pakappitā saṅkhatā yassa dhammā,**</span><br />
</p>
<p id="mnd3c35p2">
<span class="m-text m-primary">**Purakkhatā santi avīvadātā;**</span><br />
</p>
<p id="mnd3c35p3">
<span class="m-text m-primary">**Yadattani passati ānisaṁsaṁ,**</span><br />
</p>
<p id="mnd3c35p4">
<span class="m-text m-primary">**Taṁ nissito kuppapaṭiccasantiṁ.**</span><br />
</p>
<p id="mnd3c36p1">
<span class="m-text m-primary">**Pakappitā saṅkhatā yassa dhammā**ti.</span><br />
</p>
<p id="mnd3c36p2">
<span class="m-text m-primary">**Pakappanā**ti dve pakappanā—</span><br />
</p>
<p id="mnd3c36p3">
<span class="m-text m-primary">taṇhāpakappanā ca diṭṭhipakappanā ca …pe…</span><br />
</p>
<p id="mnd3c36p4">
<span class="m-text m-primary">ayaṁ taṇhāpakappanā …pe…</span><br />
</p>
<p id="mnd3c36p5">
<span class="m-text m-primary">ayaṁ diṭṭhipakappanā.</span><br />
</p>
<p id="mnd3c36p6">
<span class="m-text m-primary">**Saṅkhatā**ti saṅkhatā abhisaṅkhatā saṇṭhapitātipi—</span><br />
</p>
<p id="mnd3c36p7">
<span class="m-text m-primary">saṅkhatā.</span><br />
</p>
<p id="mnd3c36p8">
<span class="m-text m-primary">Atha vā aniccā saṅkhatā paṭiccasamuppannā khayadhammā vayadhammā virāgadhammā nirodhadhammātipi—</span><br />
</p>
<p id="mnd3c36p9">
<span class="m-text m-primary">saṅkhatā.</span><br />
</p>
<p id="mnd3c36p10">
<span class="m-text m-primary">**Yassā**ti diṭṭhigatikassa.</span><br />
</p>
<p id="mnd3c36p11">
<span class="m-text m-primary">**Dhammā** vuccanti dvāsaṭṭhi diṭṭhigatānīti—</span><br />
</p>
<p id="mnd3c36p12">
<span class="m-text m-primary">pakappitā saṅkhatā yassa dhammā.</span><br />
</p>
<p id="mnd3c37p1">
<span class="m-text m-primary">**Purakkhatā santi avīvadātā**ti.</span><br />
</p>
<p id="mnd3c37p2">
<span class="m-text m-primary">**Purakkhatā**ti dve purekkhārā—</span><br />
</p>
<p id="mnd3c37p3">
<span class="m-text m-primary">taṇhāpurekkhāro ca diṭṭhipurekkhāro ca …pe…</span><br />
</p>
<p id="mnd3c37p4">
<span class="m-text m-primary">ayaṁ taṇhāpurekkhāro …pe…</span><br />
</p>
<p id="mnd3c37p5">
<span class="m-text m-primary">ayaṁ diṭṭhipurekkhāro.</span><br />
</p>
<p id="mnd3c37p6">
<span class="m-text m-primary">Tassa taṇhāpurekkhāro appahīno, diṭṭhipurekkhāro appaṭinissaṭṭho.</span><br />
</p>
<p id="mnd3c37p7">
<span class="m-text m-primary">Tassa taṇhāpurekkhārassa appahīnattā, diṭṭhipurekkhārassa appaṭinissaṭṭhattā so taṇhaṁ vā diṭṭhiṁ vā purato katvā carati taṇhādhajo taṇhāketu taṇhādhipateyyo, diṭṭhidhajo diṭṭhiketu diṭṭhādhipateyyo, taṇhāya vā diṭṭhiyā vā parivārito caratīti—</span><br />
</p>
<p id="mnd3c37p8">
<span class="m-text m-primary">purakkhatā.</span><br />
</p>
<p id="mnd3c37p9">
<span class="m-text m-primary">**Santī**ti santi saṁvijjanti atthi upalabbhanti.</span><br />
</p>
<p id="mnd3c37p10">
<span class="m-text m-primary">**Avīvadātā**ti avevadātā avodātā aparisuddhā saṅkiliṭṭhā saṅkilesikāti—</span><br />
</p>
<p id="mnd3c37p11">
<span class="m-text m-primary">purakkhatā santi avīvadātā.</span><br />
</p>
<p id="mnd3c38p1">
<span class="m-text m-primary">**Yadattani passati ānisaṁsan**ti.</span><br />
</p>
<p id="mnd3c38p2">
<span class="m-text m-primary">**Yadattanī**ti yaṁ attani.</span><br />
</p>
<p id="mnd3c38p3">
<span class="m-text m-primary">**Attā** vuccati diṭṭhigataṁ.</span><br />
</p>
<p id="mnd3c38p4">
<span class="m-text m-primary">Attano diṭṭhiyā dve ānisaṁse passati—</span><br />
</p>
<p id="mnd3c38p5">
<span class="m-text m-primary">diṭṭhadhammikañca ānisaṁsaṁ, samparāyikañca ānisaṁsaṁ.</span><br />
</p>
<p id="mnd3c38p6">
<span class="m-text m-primary">Katamo diṭṭhiyā diṭṭhadhammiko ānisaṁso?</span><br />
</p>
<p id="mnd3c38p7">
<span class="m-text m-primary">Yaṁdiṭṭhiko satthā hoti, taṁdiṭṭhikā sāvakā honti.</span><br />
</p>
<p id="mnd3c38p8">
<span class="m-text m-primary">Taṁdiṭṭhikaṁ satthāraṁ sāvakā sakkaronti garuṁ karonti mānenti pūjenti apacitiṁ karonti.</span><br />
</p>
<p id="mnd3c38p9">
<span class="m-text m-primary">Labhati ca tatonidānaṁ cīvarapiṇḍapātasenāsanagilānapaccayabhesajjaparikkhāraṁ—</span><br />
</p>
<p id="mnd3c38p10">
<span class="m-text m-primary">ayaṁ diṭṭhiyā diṭṭhadhammiko ānisaṁso.</span><br />
</p>
<p id="mnd3c38p11">
<span class="m-text m-primary">Katamo diṭṭhiyā samparāyiko ānisaṁso?</span><br />
</p>
<p id="mnd3c38p12">
<span class="m-text m-primary">Ayaṁ diṭṭhi alaṁ nāgattāya vā supaṇṇattāya vā yakkhattāya vā asurattāya vā gandhabbattāya vā mahārājattāya vā indattāya vā brahmattāya vā devattāya vā.</span><br />
</p>
<p id="mnd3c38p13">
<span class="m-text m-primary">Ayaṁ diṭṭhi suddhiyā visuddhiyā parisuddhiyā, muttiyā vimuttiyā parimuttiyā.</span><br />
</p>
<p id="mnd3c38p14">
<span class="m-text m-primary">Imāya diṭṭhiyā sujjhanti visujjhanti parisujjhanti muccanti vimuccanti parimuccanti.</span><br />
</p>
<p id="mnd3c38p15">
<span class="m-text m-primary">Imāya diṭṭhiyā sujjhissāmi visujjhissāmi parisujjhissāmi, muccissāmi vimuccissāmi parimuccissāmīti āyatiṁ phalapāṭikaṅkhī hoti—</span><br />
</p>
<p id="mnd3c38p16">
<span class="m-text m-primary">ayaṁ diṭṭhiyā samparāyiko ānisaṁso.</span><br />
</p>
<p id="mnd3c38p17">
<span class="m-text m-primary">Attano diṭṭhiyā ime dve ānisaṁse passati dakkhati oloketi nijjhāyati upaparikkhatīti—</span><br />
</p>
<p id="mnd3c38p18">
<span class="m-text m-primary">yadattani passati ānisaṁsaṁ.</span><br />
</p>
<p id="mnd3c39p1">
<span class="m-text m-primary">**Taṁ nissito kuppapaṭiccasantin**ti.</span><br />
</p>
<p id="mnd3c39p2">
<span class="m-text m-primary">Tisso santiyo—</span><br />
</p>
<p id="mnd3c39p3">
<span class="m-text m-primary">accantasanti, tadaṅgasanti, sammutisanti.</span><br />
</p>
<p id="mnd3c39p4">
<span class="m-text m-primary">Katamā **accantasanti**?</span><br />
</p>
<p id="mnd3c39p5">
<span class="m-text m-primary">Accantasanti vuccati amataṁ nibbānaṁ.</span><br />
</p>
<p id="mnd3c39p6">
<span class="m-text m-primary">Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.</span><br />
</p>
<p id="mnd3c39p7">
<span class="m-text m-primary">Ayaṁ accantasanti.</span><br />
</p>
<p id="mnd3c39p8">
<span class="m-text m-primary">Katamā **tadaṅgasanti**?</span><br />
</p>
<p id="mnd3c39p9">
<span class="m-text m-primary">Paṭhamaṁ jhānaṁ samāpannassa nīvaraṇā santā honti;</span><br />
</p>
<p id="mnd3c39p10">
<span class="m-text m-primary">dutiyaṁ jhānaṁ samāpannassa vitakkavicārā santā honti;</span><br />
</p>
<p id="mnd3c39p11">
<span class="m-text m-primary">tatiyaṁ jhānaṁ samāpannassa pīti santā hoti;</span><br />
</p>
<p id="mnd3c39p12">
<span class="m-text m-primary">catutthaṁ jhānaṁ samāpannassa sukhadukkhā santā honti;</span><br />
</p>
<p id="mnd3c39p13">
<span class="m-text m-primary">ākāsānañcāyatanaṁ samāpannassa rūpasaññā paṭighasaññā nānattasaññā santā hoti;</span><br />
</p>
<p id="mnd3c39p14">
<span class="m-text m-primary">viññāṇañcāyatanaṁ samāpannassa ākāsānañcāyatanasaññā santā hoti;</span><br />
</p>
<p id="mnd3c39p15">
<span class="m-text m-primary">ākiñcaññāyatanaṁ samāpannassa viññāṇañcāyatanasaññā santā hoti;</span><br />
</p>
<p id="mnd3c39p16">
<span class="m-text m-primary">nevasaññānāsaññāyatanaṁ samāpannassa ākiñcaññāyatanasaññā santā hoti.</span><br />
</p>
<p id="mnd3c39p17">
<span class="m-text m-primary">Ayaṁ tadaṅgasanti.</span><br />
</p>
<p id="mnd3c39p18">
<span class="m-text m-primary">Katamā **sammutisanti**?</span><br />
</p>
<p id="mnd3c39p19">
<span class="m-text m-primary">Sammutisantiyo vuccanti dvāsaṭṭhi diṭṭhigatāni diṭṭhisantiyo.</span><br />
</p>
<p id="mnd3c39p20">
<span class="m-text m-primary">Api ca sammutisanti imasmiṁ atthe adhippetā santīti.</span><br />
</p>
<p id="mnd3c39p21">
<span class="m-text m-primary">**Taṁ nissito kuppapaṭiccasantin**ti.</span><br />
</p>
<p id="mnd3c39p22">
<span class="m-text m-primary">Kuppasantiṁ pakuppasantiṁ eritasantiṁ sameritasantiṁ calitasantiṁ ghaṭṭitasantiṁ kappitasantiṁ pakappitasantiṁ aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ, santiṁ nissito asito allīno upagato ajjhosito adhimuttoti—</span><br />
</p>
<p id="mnd3c39p23">
<span class="m-text m-primary">taṁ nissito kuppapaṭiccasantiṁ.</span><br />
</p>
<p id="mnd3c40p1">
<span class="m-text m-primary">Tenāha bhagavā—</span><br />
</p>
<p id="mnd3c41p1">
<span class="m-text m-primary">“Pakappitā saṅkhatā yassa dhammā,</span><br />
</p>
<p id="mnd3c41p2">
<span class="m-text m-primary">Purakkhatā santi avīvadātā;</span><br />
</p>
<p id="mnd3c41p3">
<span class="m-text m-primary">Yadattani passati ānisaṁsaṁ,</span><br />
</p>
<p id="mnd3c41p4">
<span class="m-text m-primary">Taṁ nissito kuppapaṭiccasantin”ti.</span><br />
</p>
<p id="mnd3c42p1">
<span class="m-text m-primary">**Diṭṭhīnivesā na hi svātivattā,**</span><br />
</p>
<p id="mnd3c42p2">
<span class="m-text m-primary">**Dhammesu niccheyya samuggahītaṁ;**</span><br />
</p>
<p id="mnd3c42p3">
<span class="m-text m-primary">**Tasmā naro tesu nivesanesu,**</span><br />
</p>
<p id="mnd3c42p4">
<span class="m-text m-primary">**Nirassatī ādiyatī ca dhammaṁ.**</span><br />
</p>
<p id="mnd3c43p1">
<span class="m-text m-primary">**Diṭṭhīnivesā na hi svātivattā**ti.</span><br />
</p>
<p id="mnd3c43p2">
<span class="m-text m-primary">**Diṭṭhīnivesā**ti “sassato loko, idameva saccaṁ moghamaññan”ti abhinivesaparāmāso diṭṭhinivesanaṁ.</span><br />
</p>
<p id="mnd3c43p3">
<span class="m-text m-primary">“Asassato loko …</span><br />
</p>
<p id="mnd3c43p4">
<span class="m-text m-primary">antavā loko …</span><br />
</p>
<p id="mnd3c43p5">
<span class="m-text m-primary">anantavā loko …</span><br />
</p>
<p id="mnd3c43p6">
<span class="m-text m-primary">taṁ jīvaṁ taṁ sarīraṁ …</span><br />
</p>
<p id="mnd3c43p7">
<span class="m-text m-primary">aññaṁ jīvaṁ aññaṁ sarīraṁ …</span><br />
</p>
<p id="mnd3c43p8">
<span class="m-text m-primary">hoti tathāgato paraṁ maraṇā …</span><br />
</p>
<p id="mnd3c43p9">
<span class="m-text m-primary">na hoti tathāgato paraṁ maraṇā …</span><br />
</p>
<p id="mnd3c43p10">
<span class="m-text m-primary">hoti ca na ca hoti tathāgato paraṁ maraṇā …</span><br />
</p>
<p id="mnd3c43p11">
<span class="m-text m-primary">neva hoti na na hoti tathāgato paraṁ maraṇā, idameva saccaṁ moghamaññan”ti abhinivesaparāmāso diṭṭhinivesananti.</span><br />
</p>
<p id="mnd3c43p12">
<span class="m-text m-primary">**Diṭṭhīnivesā na hi svātivattā**ti diṭṭhinivesā na hi svātivattā durativattā duttarā duppatarā dussamatikkamā dubbinivattāti—</span><br />
</p>
<p id="mnd3c43p13">
<span class="m-text m-primary">diṭṭhīnivesā na hi svātivattā.</span><br />
</p>
<p id="mnd3c44p1">
<span class="m-text m-primary">**Dhammesu niccheyya samuggahītan**ti.</span><br />
</p>
<p id="mnd3c44p2">
<span class="m-text m-primary">**Dhammesū**ti dvāsaṭṭhidiṭṭhigatesu.</span><br />
</p>
<p id="mnd3c44p3">
<span class="m-text m-primary">**Niccheyyā**ti nicchinitvā vinicchinitvā vicinitvā pavicinitvā tulayitvā tīrayitvā vibhāvayitvā vibhūtaṁ katvā.</span><br />
</p>
<p id="mnd3c44p4">
<span class="m-text m-primary">**Samuggahītan**ti nivesanesu odhiggāho bilaggāho varaggāho koṭṭhāsaggāho uccayaggāho samuccayaggāho.</span><br />
</p>
<p id="mnd3c44p5">
<span class="m-text m-primary">Idaṁ saccaṁ tacchaṁ tathaṁ bhūtaṁ yāthāvaṁ aviparītanti gahitaṁ parāmaṭṭhaṁ abhiniviṭṭhaṁ ajjhositaṁ adhimuttanti—</span><br />
</p>
<p id="mnd3c44p6">
<span class="m-text m-primary">dhammesu niccheyya samuggahītaṁ.</span><br />
</p>
<p id="mnd3c45p1">
<span class="m-text m-primary">**Tasmā naro tesu nivesanesū**ti.</span><br />
</p>
<p id="mnd3c45p2">
<span class="m-text m-primary">**Tasmā**ti tasmā taṅkāraṇā taṁhetu tappaccayā taṁnidānaṁ.</span><br />
</p>
<p id="mnd3c45p3">
<span class="m-text m-primary">**Naro**ti satto naro mānavo poso puggalo jīvo jāgu jantu indagu manujo.</span><br />
</p>
<p id="mnd3c45p4">
<span class="m-text m-primary">**Tesu nivesanesū**ti tesu diṭṭhinivesanesūti—</span><br />
</p>
<p id="mnd3c45p5">
<span class="m-text m-primary">tasmā naro tesu nivesanesu.</span><br />
</p>
<p id="mnd3c46p1">
<span class="m-text m-primary">**Nirassatī ādiyatī ca dhamman**ti.</span><br />
</p>
<p id="mnd3c46p2">
<span class="m-text m-primary">**Nirassatī**ti dvīhi kāraṇehi nirassati—</span><br />
</p>
<p id="mnd3c46p3">
<span class="m-text m-primary">paravicchindanāya vā nirassati, anabhisambhuṇanto vā nirassati.</span><br />
</p>
<p id="mnd3c46p4">
<span class="m-text m-primary">Kathaṁ paravicchindanāya nirassati?</span><br />
</p>
<p id="mnd3c46p5">
<span class="m-text m-primary">Paro vicchindeti—</span><br />
</p>
<p id="mnd3c46p6">
<span class="m-text m-primary">so satthā na sabbaññū,</span><br />
</p>
<p id="mnd3c46p7">
<span class="m-text m-primary">dhammo na svākkhāto,</span><br />
</p>
<p id="mnd3c46p8">
<span class="m-text m-primary">gaṇo na suppaṭipanno,</span><br />
</p>
<p id="mnd3c46p9">
<span class="m-text m-primary">diṭṭhi na bhaddikā,</span><br />
</p>
<p id="mnd3c46p10">
<span class="m-text m-primary">paṭipadā na supaññattā,</span><br />
</p>
<p id="mnd3c46p11">
<span class="m-text m-primary">maggo na niyyāniko, natthettha suddhi vā visuddhi vā parisuddhi vā mutti vā vimutti vā parimutti vā, natthettha sujjhanti vā visujjhanti vā parisujjhanti vā muccanti vā vimuccanti vā parimuccanti vā, hīnā nihīnā omakā lāmakā chatukkā parittāti—</span><br />
</p>
<p id="mnd3c46p12">
<span class="m-text m-primary">evaṁ paro vicchindeti.</span><br />
</p>
<p id="mnd3c46p13">
<span class="m-text m-primary">Evaṁ vicchindiyamāno satthāraṁ nirassati, dhammakkhānaṁ nirassati, gaṇaṁ nirassati, diṭṭhiṁ nirassati, paṭipadaṁ nirassati, maggaṁ nirassati.</span><br />
</p>
<p id="mnd3c46p14">
<span class="m-text m-primary">Evaṁ paravicchindanāya nirassati.</span><br />
</p>
<p id="mnd3c46p15">
<span class="m-text m-primary">Kathaṁ anabhisambhuṇanto nirassati?</span><br />
</p>
<p id="mnd3c46p16">
<span class="m-text m-primary">Sīlaṁ anabhisambhuṇanto sīlaṁ nirassati, vataṁ anabhisambhuṇanto vataṁ nirassati, sīlabbataṁ anabhisambhuṇanto sīlabbataṁ nirassati.</span><br />
</p>
<p id="mnd3c46p17">
<span class="m-text m-primary">Evaṁ anabhisambhuṇanto nirassati.</span><br />
</p>
<p id="mnd3c46p18">
<span class="m-text m-primary">**Ādiyatī ca dhamman**ti.</span><br />
</p>
<p id="mnd3c46p19">
<span class="m-text m-primary">Satthāraṁ gaṇhāti, dhammakkhānaṁ gaṇhāti, gaṇaṁ gaṇhāti, diṭṭhiṁ gaṇhāti, paṭipadaṁ gaṇhāti, maggaṁ gaṇhāti parāmasati abhinivisatīti—</span><br />
</p>
<p id="mnd3c46p20">
<span class="m-text m-primary">nirassatī ādiyatī ca dhammaṁ.</span><br />
</p>
<p id="mnd3c47p1">
<span class="m-text m-primary">Tenāha bhagavā—</span><br />
</p>
<p id="mnd3c48p1">
<span class="m-text m-primary">“Diṭṭhīnivesā na hi svātivattā,</span><br />
</p>
<p id="mnd3c48p2">
<span class="m-text m-primary">Dhammesu niccheyya samuggahītaṁ;</span><br />
</p>
<p id="mnd3c48p3">
<span class="m-text m-primary">Tasmā naro tesu nivesanesu,</span><br />
</p>
<p id="mnd3c48p4">
<span class="m-text m-primary">Nirassatī ādiyatī ca dhamman”ti.</span><br />
</p>
<p id="mnd3c49p1">
<span class="m-text m-primary">**Dhonassa hi natthi kuhiñci loke,**</span><br />
</p>
<p id="mnd3c49p2">
<span class="m-text m-primary">**Pakappitā diṭṭhi bhavābhavesu;**</span><br />
</p>
<p id="mnd3c49p3">
<span class="m-text m-primary">**Māyañca mānañca pahāya dhono,**</span><br />
</p>
<p id="mnd3c49p4">
<span class="m-text m-primary">**Sa kena gaccheyya anūpayo so.**</span><br />
</p>
<p id="mnd3c50p1">
<span class="m-text m-primary">**Dhonassa hi natthi kuhiñci loke pakappitā diṭṭhi bhavābhavesū**ti.</span><br />
</p>
<p id="mnd3c50p2">
<span class="m-text m-primary">**Dhono**ti.</span><br />
</p>
<p id="mnd3c50p3">
<span class="m-text m-primary">Dhonā vuccati paññā—</span><br />
</p>
<p id="mnd3c50p4">
<span class="m-text m-primary">yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṁ kosallaṁ nepuññaṁ vebhabyā cintā upaparikkhā bhūri medhā pariṇāyikā vipassanā sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko paññāobhāso paññāpajjoto paññāratanaṁ amoho dhammavicayo sammādiṭṭhi.</span><br />
</p>
<p id="mnd3c50p5">
<span class="m-text m-primary">Kiṅkāraṇā dhonā vuccati paññā?</span><br />
</p>
<p id="mnd3c50p6">
<span class="m-text m-primary">Tāya paññāya kāyaduccaritaṁ dhutañca dhotañca sandhotañca niddhotañca;</span><br />
</p>
<p id="mnd3c50p7">
<span class="m-text m-primary">vacīduccaritaṁ …</span><br />
</p>
<p id="mnd3c50p8">
<span class="m-text m-primary">manoduccaritaṁ dhutañca dhotañca sandhotañca niddhotañca;</span><br />
</p>
<p id="mnd3c50p9">
<span class="m-text m-primary">rāgo dhuto ca dhoto ca sandhoto ca niddhoto ca;</span><br />
</p>
<p id="mnd3c50p10">
<span class="m-text m-primary">doso …</span><br />
</p>
<p id="mnd3c50p11">
<span class="m-text m-primary">moho …</span><br />
</p>
<p id="mnd3c50p12">
<span class="m-text m-primary">kodho …</span><br />
</p>
<p id="mnd3c50p13">
<span class="m-text m-primary">upanāho …</span><br />
</p>
<p id="mnd3c50p14">
<span class="m-text m-primary">makkho …</span><br />
</p>
<p id="mnd3c50p15">
<span class="m-text m-primary">paḷāso dhuto ca dhoto ca sandhoto ca niddhoto ca;</span><br />
</p>
<p id="mnd3c50p16">
<span class="m-text m-primary">issā dhutā ca dhotā ca sandhotā ca niddhotā ca;</span><br />
</p>
<p id="mnd3c50p17">
<span class="m-text m-primary">macchariyaṁ dhutañca dhotañca sandhotañca niddhotañca;</span><br />
</p>
<p id="mnd3c50p18">
<span class="m-text m-primary">māyā dhutā ca dhotā ca sandhotā ca niddhotā ca;</span><br />
</p>
<p id="mnd3c50p19">
<span class="m-text m-primary">sāṭheyyaṁ dhutañca dhotañca sandhotañca niddhotañca;</span><br />
</p>
<p id="mnd3c50p20">
<span class="m-text m-primary">thambho dhuto ca dhoto ca sandhoto ca niddhoto ca;</span><br />
</p>
<p id="mnd3c50p21">
<span class="m-text m-primary">sārambho …</span><br />
</p>
<p id="mnd3c50p22">
<span class="m-text m-primary">māno …</span><br />
</p>
<p id="mnd3c50p23">
<span class="m-text m-primary">atimāno …</span><br />
</p>
<p id="mnd3c50p24">
<span class="m-text m-primary">mado …</span><br />
</p>
<p id="mnd3c50p25">
<span class="m-text m-primary">pamādo dhuto ca dhoto ca sandhoto ca niddhoto ca;</span><br />
</p>
<p id="mnd3c50p26">
<span class="m-text m-primary">sabbe kilesā, sabbe duccaritā, sabbe darathā, sabbe pariḷāhā, sabbe santāpā, sabbākusalābhisaṅkhārā dhutā ca dhotā ca sandhotā ca niddhotā ca.</span><br />
</p>
<p id="mnd3c50p27">
<span class="m-text m-primary">Taṅkāraṇā dhonā vuccati paññā.</span><br />
</p>
<p id="mnd3c51p1">
<span class="m-text m-primary">Atha vā sammādiṭṭhiyā micchādiṭṭhi dhutā ca dhotā ca sandhotā ca niddhotā ca;</span><br />
</p>
<p id="mnd3c51p2">
<span class="m-text m-primary">sammāsaṅkappena micchāsaṅkappo dhuto ca dhoto ca sandhoto ca niddhoto ca;</span><br />
</p>
<p id="mnd3c51p3">
<span class="m-text m-primary">sammāvācāya micchāvācā dhutā ca dhotā ca …pe…</span><br />
</p>
<p id="mnd3c51p4">
<span class="m-text m-primary">sammākammantena micchākammanto dhuto ca …</span><br />
</p>
<p id="mnd3c51p5">
<span class="m-text m-primary">sammāājīvena micchāājīvo dhuto ca …</span><br />
</p>
<p id="mnd3c51p6">
<span class="m-text m-primary">sammāvāyāmena micchāvāyāmo dhuto ca …</span><br />
</p>
<p id="mnd3c51p7">
<span class="m-text m-primary">sammāsatiyā micchāsati dhutā ca …</span><br />
</p>
<p id="mnd3c51p8">
<span class="m-text m-primary">sammāsamādhinā micchāsamādhi dhuto ca dhoto ca sandhoto ca niddhoto ca;</span><br />
</p>
<p id="mnd3c51p9">
<span class="m-text m-primary">sammāñāṇena micchāñāṇaṁ dhutaṁ ca …</span><br />
</p>
<p id="mnd3c51p10">
<span class="m-text m-primary">sammāvimuttiyā micchāvimutti dhutā ca dhotā ca sandhotā ca niddhotā ca.</span><br />
</p>
<p id="mnd3c52p1">
<span class="m-text m-primary">Atha vā ariyena aṭṭhaṅgikena maggena sabbe kilesā, sabbe duccaritā, sabbe darathā, sabbe pariḷāhā, sabbe santāpā, sabbākusalābhisaṅkhārā dhutā ca dhotā ca sandhotā ca niddhotā ca.</span><br />
</p>
<p id="mnd3c52p2">
<span class="m-text m-primary">Arahā imehi dhoneyyehi dhammehi upeto samupeto upagato samupagato upapanno samupapanno samannāgato;</span><br />
</p>
<p id="mnd3c52p3">
<span class="m-text m-primary">tasmā arahā dhono.</span><br />
</p>
<p id="mnd3c52p4">
<span class="m-text m-primary">So dhutarāgo dhutapāpo dhutakileso dhutapariḷāhoti—</span><br />
</p>
<p id="mnd3c52p5">
<span class="m-text m-primary">dhono.</span><br />
</p>
<p id="mnd3c52p6">
<span class="m-text m-primary">**Kuhiñcī**ti kuhiñci kimhici katthaci ajjhattaṁ vā bahiddhā vā ajjhattabahiddhā vā.</span><br />
</p>
<p id="mnd3c52p7">
<span class="m-text m-primary">**Loke**ti apāyaloke …pe… āyatanaloke.</span><br />
</p>
<p id="mnd3c53p1">
<span class="m-text m-primary">**Pakappitā**ti dve pakappanā—</span><br />
</p>
<p id="mnd3c53p2">
<span class="m-text m-primary">taṇhāpakappanā ca diṭṭhipakappanā ca …pe…</span><br />
</p>
<p id="mnd3c53p3">
<span class="m-text m-primary">ayaṁ taṇhāpakappanā …pe…</span><br />
</p>
<p id="mnd3c53p4">
<span class="m-text m-primary">ayaṁ diṭṭhipakappanā.</span><br />
</p>
<p id="mnd3c53p5">
<span class="m-text m-primary">**Bhavābhavesū**ti bhavābhave kammabhave punabbhave kāmabhave, kammabhave kāmabhave punabbhave rūpabhave, kammabhave rūpabhave punabbhave arūpabhave, kammabhave arūpabhave punabbhave punappunabbhave punappunagatiyā punappunaupapattiyā punappunapaṭisandhiyā punappunaattabhāvābhinibbattiyā.</span><br />
</p>
<p id="mnd3c53p6">
<span class="m-text m-primary">**Dhonassa hi natthi kuhiñci loke pakappitā diṭṭhi bhavābhavesū**ti dhonassa kuhiñci loke bhavābhavesu ca kappitā pakappitā abhisaṅkhatā saṇṭhapitā diṭṭhi natthi na santi na saṁvijjati nupalabbhati, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—</span><br />
</p>
<p id="mnd3c53p7">
<span class="m-text m-primary">dhonassa hi natthi kuhiñci loke pakappitā diṭṭhi bhavābhavesu.</span><br />
</p>
<p id="mnd3c54p1">
<span class="m-text m-primary">**Māyañca mānañca pahāya dhono**ti.</span><br />
</p>
<p id="mnd3c54p2">
<span class="m-text m-primary">**Māyā** vuccati vañcanikā cariyā.</span><br />
</p>
<p id="mnd3c54p3">
<span class="m-text m-primary">Idhekacco kāyena duccaritaṁ caritvā, vācāya duccaritaṁ caritvā, manasā duccaritaṁ caritvā tassa paṭicchādanahetu pāpikaṁ icchaṁ paṇidahati—</span><br />
</p>
<p id="mnd3c54p4">
<span class="m-text m-primary">“mā maṁ jaññā”ti icchati, “mā maṁ jaññā”ti saṅkappeti, “mā maṁ jaññā”ti vācaṁ bhāsati, “mā maṁ jaññā”ti kāyena parakkamati.</span><br />
</p>
<p id="mnd3c54p5">
<span class="m-text m-primary">Yā evarūpā māyā māyāvitā accasarā vañcanā nikati nikiraṇā pariharaṇā gūhanā parigūhanā chādanā paricchādanā anuttānikammaṁ anāvikammaṁ vocchādanā pāpakiriyā, ayaṁ vuccati māyā.</span><br />
</p>
<p id="mnd3c55p1">
<span class="m-text m-primary">**Māno**ti ekavidhena māno—</span><br />
</p>
<p id="mnd3c55p2">
<span class="m-text m-primary">yā cittassa unnati.</span><br />
</p>
<p id="mnd3c55p3">
<span class="m-text m-primary">Duvidhena māno—</span><br />
</p>
<p id="mnd3c55p4">
<span class="m-text m-primary">attukkaṁsanamāno, paravambhanamāno.</span><br />
</p>
<p id="mnd3c55p5">
<span class="m-text m-primary">Tividhena māno—</span><br />
</p>
<p id="mnd3c55p6">
<span class="m-text m-primary">“seyyohamasmī”ti māno, “sadisohamasmī”ti māno, “hīnohamasmī”ti māno.</span><br />
</p>
<p id="mnd3c55p7">
<span class="m-text m-primary">Catubbidhena māno—</span><br />
</p>
<p id="mnd3c55p8">
<span class="m-text m-primary">lābhena mānaṁ janeti, yasena mānaṁ janeti, pasaṁsāya mānaṁ janeti, sukhena mānaṁ janeti.</span><br />
</p>
<p id="mnd3c55p9">
<span class="m-text m-primary">Pañcavidhena māno—</span><br />
</p>
<p id="mnd3c55p10">
<span class="m-text m-primary">“lābhimhi manāpikānaṁ rūpānan”ti mānaṁ janeti, “lābhimhi manāpikānaṁ saddānaṁ …</span><br />
</p>
<p id="mnd3c55p11">
<span class="m-text m-primary">gandhānaṁ …</span><br />
</p>
<p id="mnd3c55p12">
<span class="m-text m-primary">rasānaṁ …</span><br />
</p>
<p id="mnd3c55p13">
<span class="m-text m-primary">phoṭṭhabbānan”ti mānaṁ janeti.</span><br />
</p>
<p id="mnd3c55p14">
<span class="m-text m-primary">Chabbidhena māno—</span><br />
</p>
<p id="mnd3c55p15">
<span class="m-text m-primary">cakkhusampadāya mānaṁ janeti, sotasampadāya …</span><br />
</p>
<p id="mnd3c55p16">
<span class="m-text m-primary">ghānasampadāya …</span><br />
</p>
<p id="mnd3c55p17">
<span class="m-text m-primary">jivhāsampadāya …</span><br />
</p>
<p id="mnd3c55p18">
<span class="m-text m-primary">kāyasampadāya …</span><br />
</p>
<p id="mnd3c55p19">
<span class="m-text m-primary">manosampadāya mānaṁ janeti.</span><br />
</p>
<p id="mnd3c55p20">
<span class="m-text m-primary">Sattavidhena māno—</span><br />
</p>
<p id="mnd3c55p21">
<span class="m-text m-primary">māno, atimāno, mānātimāno, omāno, adhimāno, asmimāno, micchāmāno.</span><br />
</p>
<p id="mnd3c55p22">
<span class="m-text m-primary">Aṭṭhavidhena māno—</span><br />
</p>
<p id="mnd3c55p23">
<span class="m-text m-primary">lābhena mānaṁ janeti, alābhena omānaṁ janeti, yasena mānaṁ janeti, ayasena omānaṁ janeti, pasaṁsāya mānaṁ janeti, nindāya omānaṁ janeti, sukhena mānaṁ janeti, dukkhena omānaṁ janeti.</span><br />
</p>
<p id="mnd3c55p24">
<span class="m-text m-primary">Navavidhena māno—</span><br />
</p>
<p id="mnd3c55p25">
<span class="m-text m-primary">seyyassa seyyohamasmīti māno, seyyassa sadisohamasmīti māno, seyyassa hīnohamasmīti māno, sadisassa seyyohamasmīti māno, sadisassa sadisohamasmīti māno, sadisassa hīnohamasmīti māno, hīnassa seyyohamasmīti māno, hīnassa sadisohamasmīti māno, hīnassa hīnohamasmīti māno.</span><br />
</p>
<p id="mnd3c55p26">
<span class="m-text m-primary">Dasavidhena māno—</span><br />
</p>
<p id="mnd3c55p27">
<span class="m-text m-primary">idhekacco mānaṁ janeti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā.</span><br />
</p>
<p id="mnd3c55p28">
<span class="m-text m-primary">Yo evarūpo māno maññanā maññitattaṁ unnati unnāmo dhajo sampaggāho ketukamyatā cittassa—</span><br />
</p>
<p id="mnd3c55p29">
<span class="m-text m-primary">ayaṁ vuccati māno.</span><br />
</p>
<p id="mnd3c55p30">
<span class="m-text m-primary">**Māyañca mānañca pahāya dhono**ti.</span><br />
</p>
<p id="mnd3c55p31">
<span class="m-text m-primary">Dhono māyañca mānañca pahāya pajahitvā vinodetvā byantiṁ karitvā anabhāvaṁ gametvāti—</span><br />
</p>
<p id="mnd3c55p32">
<span class="m-text m-primary">māyañca mānañca pahāya dhono.</span><br />
</p>
<p id="mnd3c56p1">
<span class="m-text m-primary">**Sa kena gaccheyya anūpayo so**ti.</span><br />
</p>
<p id="mnd3c56p2">
<span class="m-text m-primary">**Upayā**ti dve upayā—</span><br />
</p>
<p id="mnd3c56p3">
<span class="m-text m-primary">taṇhūpayo ca diṭṭhūpayo ca …pe…</span><br />
</p>
<p id="mnd3c56p4">
<span class="m-text m-primary">ayaṁ taṇhūpayo …pe…</span><br />
</p>
<p id="mnd3c56p5">
<span class="m-text m-primary">ayaṁ diṭṭhūpayo.</span><br />
</p>
<p id="mnd3c56p6">
<span class="m-text m-primary">Tassa taṇhūpayo pahīno, diṭṭhūpayo paṭinissaṭṭho.</span><br />
</p>
<p id="mnd3c56p7">
<span class="m-text m-primary">Taṇhūpayassa pahīnattā, diṭṭhūpayassa paṭinissaṭṭhattā anūpayo puggalo kena rāgena gaccheyya, kena dosena gaccheyya, kena mohena gaccheyya, kena mānena gaccheyya, kāya diṭṭhiyā gaccheyya, kena uddhaccena gaccheyya, kāya vicikicchāya gaccheyya, kehi anusayehi gaccheyya—</span><br />
</p>
<p id="mnd3c56p8">
<span class="m-text m-primary">rattoti vā duṭṭhoti vā mūḷhoti vā vinibaddhoti vā parāmaṭṭhoti vā vikkhepagatoti vā aniṭṭhaṅgatoti vā thāmagatoti vā.</span><br />
</p>
<p id="mnd3c56p9">
<span class="m-text m-primary">Te abhisaṅkhārā pahīnā.</span><br />
</p>
<p id="mnd3c56p10">
<span class="m-text m-primary">Abhisaṅkhārānaṁ pahīnattā gatiyo kena gaccheyya—</span><br />
</p>
<p id="mnd3c56p11">
<span class="m-text m-primary">nerayikoti vā tiracchānayonikoti vā pettivisayikoti vā manussoti vā devoti vā rūpīti vā arūpīti vā saññīti vā asaññīti vā nevasaññīnāsaññīti vā.</span><br />
</p>
<p id="mnd3c56p12">
<span class="m-text m-primary">So hetu natthi paccayo natthi kāraṇaṁ natthi, yena gaccheyyāti—</span><br />
</p>
<p id="mnd3c56p13">
<span class="m-text m-primary">sa kena gaccheyya anūpayo so.</span><br />
</p>
<p id="mnd3c57p1">
<span class="m-text m-primary">Tenāha bhagavā—</span><br />
</p>
<p id="mnd3c58p1">
<span class="m-text m-primary">“Dhonassa hi natthi kuhiñci loke,</span><br />
</p>
<p id="mnd3c58p2">
<span class="m-text m-primary">Pakappitā diṭṭhi bhavābhavesu;</span><br />
</p>
<p id="mnd3c58p3">
<span class="m-text m-primary">Māyañca mānañca pahāya dhono,</span><br />
</p>
<p id="mnd3c58p4">
<span class="m-text m-primary">Sa kena gaccheyya anūpayo so”ti.</span><br />
</p>
<p id="mnd3c59p1">
<span class="m-text m-primary">**Upayo hi dhammesu upeti vādaṁ,**</span><br />
</p>
<p id="mnd3c59p2">
<span class="m-text m-primary">**Anūpayaṁ kena kathaṁ vadeyya;**</span><br />
</p>
<p id="mnd3c59p3">
<span class="m-text m-primary">**Attā nirattā na hi tassa atthi,**</span><br />
</p>
<p id="mnd3c59p4">
<span class="m-text m-primary">**Adhosi so diṭṭhimidheva sabbaṁ.**</span><br />
</p>
<p id="mnd3c60p1">
<span class="m-text m-primary">**Upayo hi dhammesu upeti vādan**ti.</span><br />
</p>
<p id="mnd3c60p2">
<span class="m-text m-primary">**Upayā**ti dve upayā—</span><br />
</p>
<p id="mnd3c60p3">
<span class="m-text m-primary">taṇhūpayo ca diṭṭhūpayo ca …pe…</span><br />
</p>
<p id="mnd3c60p4">
<span class="m-text m-primary">ayaṁ taṇhūpayo …pe…</span><br />
</p>
<p id="mnd3c60p5">
<span class="m-text m-primary">ayaṁ diṭṭhūpayo.</span><br />
</p>
<p id="mnd3c60p6">
<span class="m-text m-primary">Tassa taṇhūpayo appahīno, diṭṭhūpayo appaṭinissaṭṭho.</span><br />
</p>
<p id="mnd3c60p7">
<span class="m-text m-primary">Taṇhūpayassa appahīnattā, diṭṭhūpayassa appaṭinissaṭṭhattā dhammesu vādaṁ upeti—</span><br />
</p>
<p id="mnd3c60p8">
<span class="m-text m-primary">rattoti vā duṭṭhoti vā mūḷhoti vā vinibaddhoti vā parāmaṭṭhoti vā vikkhepagatoti vā aniṭṭhaṅgatoti vā thāmagatoti vā.</span><br />
</p>
<p id="mnd3c60p9">
<span class="m-text m-primary">Te abhisaṅkhārā appahīnā.</span><br />
</p>
<p id="mnd3c60p10">
<span class="m-text m-primary">Abhisaṅkhārānaṁ appahīnattā gatiyā vādaṁ upeti.</span><br />
</p>
<p id="mnd3c60p11">
<span class="m-text m-primary">Nerayikoti vā tiracchānayonikoti vā pettivisayikoti vā manussoti vā devoti vā rūpīti vā arūpīti vā saññīti vā asaññīti vā nevasaññīnāsaññīti vā vādaṁ upeti upagacchati gaṇhāti parāmasati abhinivisatīti—</span><br />
</p>
<p id="mnd3c60p12">
<span class="m-text m-primary">upayo hi dhammesu upeti vādaṁ.</span><br />
</p>
<p id="mnd3c61p1">
<span class="m-text m-primary">**Anūpayaṁ kena kathaṁ vadeyyā**ti.</span><br />
</p>
<p id="mnd3c61p2">
<span class="m-text m-primary">**Upayā**ti dve upayā—</span><br />
</p>
<p id="mnd3c61p3">
<span class="m-text m-primary">taṇhūpayo ca diṭṭhūpayo ca …pe…</span><br />
</p>
<p id="mnd3c61p4">
<span class="m-text m-primary">ayaṁ taṇhūpayo …pe…</span><br />
</p>
<p id="mnd3c61p5">
<span class="m-text m-primary">ayaṁ diṭṭhūpayo.</span><br />
</p>
<p id="mnd3c61p6">
<span class="m-text m-primary">Tassa taṇhūpayo pahīno, diṭṭhūpayo paṭinissaṭṭho.</span><br />
</p>
<p id="mnd3c61p7">
<span class="m-text m-primary">Taṇhūpayassa pahīnattā, diṭṭhūpayassa paṭinissaṭṭhattā anūpayaṁ puggalaṁ kena rāgena vadeyya, kena dosena vadeyya, kena mohena vadeyya, kena mānena vadeyya, kāya diṭṭhiyā vadeyya, kena uddhaccena vadeyya, kāya vicikicchāya vadeyya, kehi anusayehi vadeyya—</span><br />
</p>
<p id="mnd3c61p8">
<span class="m-text m-primary">rattoti vā duṭṭhoti vā mūḷhoti vā vinibaddhoti vā parāmaṭṭhoti vā vikkhepagatoti vā aniṭṭhaṅgatoti vā thāmagatoti vā.</span><br />
</p>
<p id="mnd3c61p9">
<span class="m-text m-primary">Te abhisaṅkhārā pahīnā.</span><br />
</p>
<p id="mnd3c61p10">
<span class="m-text m-primary">Abhisaṅkhārānaṁ pahīnattā gatiyo kena vadeyya—</span><br />
</p>
<p id="mnd3c61p11">
<span class="m-text m-primary">nerayikoti vā …pe…</span><br />
</p>
<p id="mnd3c61p12">
<span class="m-text m-primary">nevasaññīnāsaññīti vā.</span><br />
</p>
<p id="mnd3c61p13">
<span class="m-text m-primary">So hetu natthi, paccayo natthi, kāraṇaṁ natthi, yena vadeyya katheyya bhaṇeyya dīpayeyya vohareyyāti—</span><br />
</p>
<p id="mnd3c61p14">
<span class="m-text m-primary">anūpayaṁ kena kathaṁ vadeyya.</span><br />
</p>
<p id="mnd3c62p1">
<span class="m-text m-primary">**Attā nirattā na hi tassa atthī**ti.</span><br />
</p>
<p id="mnd3c62p2">
<span class="m-text m-primary">**Attā**ti attānudiṭṭhi natthi.</span><br />
</p>
<p id="mnd3c62p3">
<span class="m-text m-primary">**Nirattā**ti ucchedadiṭṭhi natthi.</span><br />
</p>
<p id="mnd3c62p4">
<span class="m-text m-primary">**Attā**ti gahitaṁ natthi.</span><br />
</p>
<p id="mnd3c62p5">
<span class="m-text m-primary">**Nirattā**ti muñcitabbaṁ natthi.</span><br />
</p>
<p id="mnd3c62p6">
<span class="m-text m-primary">Yassatthi gahitaṁ, tassatthi muñcitabbaṁ;</span><br />
</p>
<p id="mnd3c62p7">
<span class="m-text m-primary">yassatthi muñcitabbaṁ, tassatthi gahitaṁ.</span><br />
</p>
<p id="mnd3c62p8">
<span class="m-text m-primary">Gahaṇaṁ muñcanā samatikkanto arahā buddhiparihānivītivatto.</span><br />
</p>
<p id="mnd3c62p9">
<span class="m-text m-primary">So vuṭṭhavāso ciṇṇacaraṇo gataddho gatadiso jātimaraṇasaṁsāro, natthi tassa punabbhavoti—</span><br />
</p>
<p id="mnd3c62p10">
<span class="m-text m-primary">attā nirattā na hi tassa atthi.</span><br />
</p>
<p id="mnd3c63p1">
<span class="m-text m-primary">**Adhosi so diṭṭhimidheva sabban**ti tassa dvāsaṭṭhi diṭṭhigatāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni.</span><br />
</p>
<p id="mnd3c63p2">
<span class="m-text m-primary">So sabbadiṭṭhigataṁ idheva adhosi dhuni sandhuni niddhuni pajahi vinodesi byantiṁ akāsi anabhāvaṁ gamesīti—</span><br />
</p>
<p id="mnd3c63p3">
<span class="m-text m-primary">adhosi so diṭṭhimidheva sabbaṁ.</span><br />
</p>
<p id="mnd3c64p1">
<span class="m-text m-primary">Tenāha bhagavā—</span><br />
</p>
<p id="mnd3c65p1">
<span class="m-text m-primary">“Upayo hi dhammesu upeti vādaṁ,</span><br />
</p>
<p id="mnd3c65p2">
<span class="m-text m-primary">Anūpayaṁ kena kathaṁ vadeyya;</span><br />
</p>
<p id="mnd3c65p3">
<span class="m-text m-primary">Attā nirattā na hi tassa atthi,</span><br />
</p>
<p id="mnd3c65p4">
<span class="m-text m-primary">Adhosi so diṭṭhimidheva sabban”ti.</span><br />
</p>
<p id="mnd3c66p1">
<span class="m-text m-primary">Duṭṭhaṭṭhakasuttaniddeso tatiyo.</span><br />
</p>
</section>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
      </div>
      <div class="m-clearfix-t"></div>
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
        <h3><a href="https://www.theravadan.org/pages/about">About</a></h3>
        <ul>
        </ul>
      </div>
    </div>
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>