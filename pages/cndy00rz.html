<!DOCTYPE html>
<html lang="en" prefix="og: http://ogp.me/ns#">
<head>
  <meta charset="UTF-8" />
  <title>ms &raquo; sutta &raquo; kn &raquo; cnd &raquo; Cūḷaniddesa | Theravadan</title>
  <link rel="stylesheet" href="https://theravadan.org/static/JetBrains-Mono.css" />
  <link rel="stylesheet" href="https://theravadan.org/static/m-dark-mod.css" />
  <link rel="icon" href="https://theravadan.org/images/favicon.jpeg" type="image/jpeg" />
  <link rel="canonical" href="https://theravadan.org/pages/cndy00rz.html" />
  <meta name="viewport" content="width=device-width, initial-scale=1.0" />
  <meta property="og:site_name" content="Theravadan" />
  <meta property="og:title" content="Cūḷaniddesa" />
  <meta name="twitter:title" content="Cūḷaniddesa" />
  <meta property="og:url" content="https://theravadan.org/pages/cndy00rz.html" />
  <meta property="og:description" content="Pārāyanavagganiddesa 18. Pārāyanānugītigāthāniddesa **Pārāyanamanugāyissaṁ,** (iccāyasmā piṅgiyo) **Yathāddakkhi tathākkhāsi;** **Vimalo bhūrimedhaso,** **Nikkāmo nibbano nāgo;** **Kissa hetu musā bhaṇe. ** **Pārāyanamanugāyissan**ti gītamanugāyissaṁ kathitamanukathayissaṁ bhaṇitamanubhaṇissaṁ lapitamanulapissaṁ bhāsitamanubhāsissanti— pārāyanamanugāyissaṁ. **Iccāyasmā piṅgiyo**ti. **Iccā**ti padasandhi …pe… padānupubbatāpetaṁ— iccāti. **Āyasmā**ti piyavacanaṁ garuvacanaṁ sagāravasappatissādhivacanametaṁ— āyasmāti. **Piṅgiyo**ti tassa therassa …" />
  <meta name="twitter:description" content="Pārāyanavagganiddesa 18. Pārāyanānugītigāthāniddesa **Pārāyanamanugāyissaṁ,** (iccāyasmā piṅgiyo) **Yathāddakkhi tathākkhāsi;** **Vimalo bhūrimedhaso,** **Nikkāmo nibbano nāgo;** **Kissa hetu musā bhaṇe. ** **Pārāyanamanugāyissan**ti gītamanugāyissaṁ kathitamanukathayissaṁ bhaṇitamanubhaṇissaṁ lapitamanulapissaṁ bhāsitamanubhāsissanti— pārāyanamanugāyissaṁ. **Iccāyasmā piṅgiyo**ti. **Iccā**ti padasandhi …pe… padānupubbatāpetaṁ— iccāti. **Āyasmā**ti piyavacanaṁ garuvacanaṁ sagāravasappatissādhivacanametaṁ— āyasmāti. **Piṅgiyo**ti tassa therassa …" />
  <meta name="twitter:card" content="summary" />
  <meta property="og:type" content="page" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://theravadan.org/pages/ms-index.html">ms</a> &raquo;
            <a href="https://theravadan.org/pages/ms-sutta-index.html">sutta</a> &raquo;
            <a href="https://theravadan.org/pages/ms-sutta-kn-index.html">kn</a> &raquo;
            <a href="https://theravadan.org/pages/ms-sutta-kn-cnd-index.html">cnd</a> &raquo;
          </span>
          Cūḷaniddesa
        </h1>
<!-- content -->
<section id="parayanavagganiddesa">
<h2><a href="#parayanavagganiddesa">Pārāyanavagganiddesa</a></h2>
<section id="parayananugitigathaniddesa">
<h3><a href="#parayananugitigathaniddesa">18. Pārāyanānugītigāthāniddesa</a></h3>
<p id="cnd22c1p1">
<span class="m-text m-primary">**Pārāyanamanugāyissaṁ,**</span><br />
</p>
<p id="cnd22c1p2">
<span class="m-text m-primary">(iccāyasmā piṅgiyo)</span><br />
</p>
<p id="cnd22c1p3">
<span class="m-text m-primary">**Yathāddakkhi tathākkhāsi;**</span><br />
</p>
<p id="cnd22c1p4">
<span class="m-text m-primary">**Vimalo bhūrimedhaso,**</span><br />
</p>
<p id="cnd22c1p5">
<span class="m-text m-primary">**Nikkāmo nibbano nāgo;**</span><br />
</p>
<p id="cnd22c1p6">
<span class="m-text m-primary">**Kissa hetu musā bhaṇe. **</span><br />
</p>
<p id="cnd22c2p1">
<span class="m-text m-primary">**Pārāyanamanugāyissan**ti gītamanugāyissaṁ kathitamanukathayissaṁ bhaṇitamanubhaṇissaṁ lapitamanulapissaṁ bhāsitamanubhāsissanti—</span><br />
</p>
<p id="cnd22c2p2">
<span class="m-text m-primary">pārāyanamanugāyissaṁ.</span><br />
</p>
<p id="cnd22c2p3">
<span class="m-text m-primary">**Iccāyasmā piṅgiyo**ti.</span><br />
</p>
<p id="cnd22c2p4">
<span class="m-text m-primary">**Iccā**ti padasandhi …pe… padānupubbatāpetaṁ—</span><br />
</p>
<p id="cnd22c2p5">
<span class="m-text m-primary">iccāti.</span><br />
</p>
<p id="cnd22c2p6">
<span class="m-text m-primary">**Āyasmā**ti piyavacanaṁ garuvacanaṁ sagāravasappatissādhivacanametaṁ—</span><br />
</p>
<p id="cnd22c2p7">
<span class="m-text m-primary">āyasmāti.</span><br />
</p>
<p id="cnd22c2p8">
<span class="m-text m-primary">**Piṅgiyo**ti tassa therassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ nirutti byañjanaṁ abhilāpoti—</span><br />
</p>
<p id="cnd22c2p9">
<span class="m-text m-primary">iccāyasmā piṅgiyo.</span><br />
</p>
<p id="cnd22c3p1">
<span class="m-text m-primary">**Yathāddakkhi tathākkhāsī**ti yathā addakkhi tathā akkhāsi ācikkhi desesi paññapesi paṭṭhapesi vivari vibhaji uttānīakāsi pakāsesi.</span><br />
</p>
<p id="cnd22c3p2">
<span class="m-text m-primary">“Sabbe saṅkhārā aniccā”ti yathā addakkhi tathā akkhāsi ācikkhi desesi paññapesi paṭṭhapesi vivari vibhaji uttānīakāsi pakāsesi.</span><br />
</p>
<p id="cnd22c3p3">
<span class="m-text m-primary">“Sabbe saṅkhārā dukkhā”ti …pe…</span><br />
</p>
<p id="cnd22c3p4">
<span class="m-text m-primary">“sabbe dhammā anattā”ti …</span><br />
</p>
<p id="cnd22c3p5">
<span class="m-text m-primary">“yaṁ kiñci samudayadhammaṁ sabbaṁ taṁ nirodhadhamman”ti yathā addakkhi tathā akkhāsi ācikkhi desesi paññapesi paṭṭhapesi vivari vibhaji uttānīakāsi pakāsesīti—</span><br />
</p>
<p id="cnd22c3p6">
<span class="m-text m-primary">yathāddakkhi tathākkhāsi.</span><br />
</p>
<p id="cnd22c4p1">
<span class="m-text m-primary">**Vimalo bhūrimedhaso**ti.</span><br />
</p>
<p id="cnd22c4p2">
<span class="m-text m-primary">**Vimalo**ti rāgo malaṁ, doso malaṁ, moho malaṁ, kodho …</span><br />
</p>
<p id="cnd22c4p3">
<span class="m-text m-primary">upanāho …pe… sabbākusalābhisaṅkhārā malā.</span><br />
</p>
<p id="cnd22c4p4">
<span class="m-text m-primary">Te malā buddhassa bhagavato pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.</span><br />
</p>
<p id="cnd22c4p5">
<span class="m-text m-primary">Amalo buddho vimalo nimmalo malāpagato malavippahīno malavimutto sabbamalavītivatto.</span><br />
</p>
<p id="cnd22c4p6">
<span class="m-text m-primary">**Bhūri** vuccati pathavī.</span><br />
</p>
<p id="cnd22c4p7">
<span class="m-text m-primary">Bhagavā tāya pathavisamāya paññāya vipulāya vitthatāya samannāgato.</span><br />
</p>
<p id="cnd22c4p8">
<span class="m-text m-primary">Medhā vuccati paññā.</span><br />
</p>
<p id="cnd22c4p9">
<span class="m-text m-primary">Yā paññā pajānanā …pe… amoho dhammavicayo sammādiṭṭhi.</span><br />
</p>
<p id="cnd22c4p10">
<span class="m-text m-primary">Bhagavā imāya medhāya paññāya upeto samupeto upāgato samupāgato upapanno samupapanno samannāgato, tasmā buddho sumedhasoti—</span><br />
</p>
<p id="cnd22c4p11">
<span class="m-text m-primary">vimalo bhūrimedhaso.</span><br />
</p>
<p id="cnd22c5p1">
<span class="m-text m-primary">**Nikkāmo nibbano nāgo**ti.</span><br />
</p>
<p id="cnd22c5p2">
<span class="m-text m-primary">**Kāmā**ti uddānato dve kāmā—</span><br />
</p>
<p id="cnd22c5p3">
<span class="m-text m-primary">vatthukāmā ca kilesakāmā ca …pe…</span><br />
</p>
<p id="cnd22c5p4">
<span class="m-text m-primary">ime vuccanti vatthukāmā …pe…</span><br />
</p>
<p id="cnd22c5p5">
<span class="m-text m-primary">ime vuccanti kilesakāmā.</span><br />
</p>
<p id="cnd22c5p6">
<span class="m-text m-primary">Buddhassa bhagavato vatthukāmā pariññātā kilesakāmā pahīnā vatthukāmānaṁ pariññātattā kilesakāmānaṁ pahīnattā.</span><br />
</p>
<p id="cnd22c5p7">
<span class="m-text m-primary">Bhagavā na kāme kāmeti na kāme icchati na kāme pattheti na kāme piheti na kāme abhijappati.</span><br />
</p>
<p id="cnd22c5p8">
<span class="m-text m-primary">Ye kāme kāmenti kāme icchanti kāme patthenti kāme pihenti kāme abhijappanti te kāmakāmino rāgarāgino saññasaññino.</span><br />
</p>
<p id="cnd22c5p9">
<span class="m-text m-primary">Bhagavā na kāme kāmeti na kāme icchati na kāme pattheti na kāme piheti na kāme abhijappati.</span><br />
</p>
<p id="cnd22c5p10">
<span class="m-text m-primary">Tasmā buddho akāmo nikkāmo cattakāmo vantakāmo muttakāmo pahīnakāmo paṭinissaṭṭhakāmo vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo nicchāto nibbuto sītibhūto sukhappaṭisaṁvedī brahmabhūtena attanā viharatīti—</span><br />
</p>
<p id="cnd22c5p11">
<span class="m-text m-primary">nikkāmo.</span><br />
</p>
<p id="cnd22c6p1">
<span class="m-text m-primary">**Nibbano**ti rāgo vanaṁ, doso vanaṁ, moho vanaṁ, kodho vanaṁ, upanāho vanaṁ …pe…</span><br />
</p>
<p id="cnd22c6p2">
<span class="m-text m-primary">sabbākusalābhisaṅkhārā vanā.</span><br />
</p>
<p id="cnd22c6p3">
<span class="m-text m-primary">Te vanā buddhassa bhagavato pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.</span><br />
</p>
<p id="cnd22c6p4">
<span class="m-text m-primary">Tasmā buddho avano vivano nibbano vanāpagato vanavippahīno vanavimutto sabbavanavītivattoti—</span><br />
</p>
<p id="cnd22c6p5">
<span class="m-text m-primary">nibbano.</span><br />
</p>
<p id="cnd22c6p6">
<span class="m-text m-primary">**Nāgo**ti nāgo;</span><br />
</p>
<p id="cnd22c6p7">
<span class="m-text m-primary">bhagavā āguṁ na karotīti nāgo, na gacchatīti nāgo, na āgacchatīti nāgo …pe… evaṁ bhagavā na āgacchatīti nāgoti—</span><br />
</p>
<p id="cnd22c6p8">
<span class="m-text m-primary">nikkāmo nibbano nāgo.</span><br />
</p>
<p id="cnd22c7p1">
<span class="m-text m-primary">**Kissa hetu musā bhaṇe**ti.</span><br />
</p>
<p id="cnd22c7p2">
<span class="m-text m-primary">**Kissa hetū**ti kissa hetu kiṁhetu kiṅkāraṇā kiṁnidānā kiṁpaccayāti—</span><br />
</p>
<p id="cnd22c7p3">
<span class="m-text m-primary">kissa hetu.</span><br />
</p>
<p id="cnd22c7p4">
<span class="m-text m-primary">**Musā bhaṇe**ti musā bhaṇeyya katheyya dīpeyya vohareyya;</span><br />
</p>
<p id="cnd22c7p5">
<span class="m-text m-primary">**musā bhaṇe**ti mosavajjaṁ bhaṇeyya, musāvādaṁ bhaṇeyya, anariyavādaṁ bhaṇeyya.</span><br />
</p>
<p id="cnd22c7p6">
<span class="m-text m-primary">Idhekacco sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho—</span><br />
</p>
<p id="cnd22c7p7">
<span class="m-text m-primary">“ehambho purisa, yaṁ jānāsi taṁ vadehī”ti,</span><br />
</p>
<p id="cnd22c7p8">
<span class="m-text m-primary">so ajānaṁ vā āha—“jānāmī”ti,</span><br />
</p>
<p id="cnd22c7p9">
<span class="m-text m-primary">jānaṁ vā āha—“na jānāmī”ti,</span><br />
</p>
<p id="cnd22c7p10">
<span class="m-text m-primary">apassaṁ vā āha—“passāmī”ti,</span><br />
</p>
<p id="cnd22c7p11">
<span class="m-text m-primary">passaṁ vā āha—“na passāmī”ti.</span><br />
</p>
<p id="cnd22c7p12">
<span class="m-text m-primary">Iti attahetu vā parahetu vā āmisakiñcikkhahetu vā sampajānamusā bhāsati, idaṁ vuccati mosavajjaṁ.</span><br />
</p>
<p id="cnd22c8p1">
<span class="m-text m-primary">Api ca tīhākārehi musāvādo hoti.</span><br />
</p>
<p id="cnd22c8p2">
<span class="m-text m-primary">Pubbevassa hoti—</span><br />
</p>
<p id="cnd22c8p3">
<span class="m-text m-primary">“musā bhaṇissan”ti, bhaṇantassa hoti—</span><br />
</p>
<p id="cnd22c8p4">
<span class="m-text m-primary">“musā bhaṇāmī”ti, bhaṇitassa hoti—</span><br />
</p>
<p id="cnd22c8p5">
<span class="m-text m-primary">“musā mayā bhaṇitan”ti—</span><br />
</p>
<p id="cnd22c8p6">
<span class="m-text m-primary">imehi tīhākārehi musāvādo hoti.</span><br />
</p>
<p id="cnd22c8p7">
<span class="m-text m-primary">Api ca catūhākārehi musāvādo hoti.</span><br />
</p>
<p id="cnd22c8p8">
<span class="m-text m-primary">Pubbevassa hoti—</span><br />
</p>
<p id="cnd22c8p9">
<span class="m-text m-primary">“musā bhaṇissan”ti, bhaṇantassa hoti—</span><br />
</p>
<p id="cnd22c8p10">
<span class="m-text m-primary">“musā bhaṇāmī”ti, bhaṇitassa hoti—</span><br />
</p>
<p id="cnd22c8p11">
<span class="m-text m-primary">“musā mayā bhaṇitan”ti, vinidhāya diṭṭhiṁ—</span><br />
</p>
<p id="cnd22c8p12">
<span class="m-text m-primary">imehi catūhākārehi musāvādo hoti.</span><br />
</p>
<p id="cnd22c8p13">
<span class="m-text m-primary">Api ca pañcahākārehi …pe…</span><br />
</p>
<p id="cnd22c8p14">
<span class="m-text m-primary">chahākārehi …</span><br />
</p>
<p id="cnd22c8p15">
<span class="m-text m-primary">sattahākārehi …</span><br />
</p>
<p id="cnd22c8p16">
<span class="m-text m-primary">aṭṭhahākārehi musāvādo hoti.</span><br />
</p>
<p id="cnd22c8p17">
<span class="m-text m-primary">Pubbevassa hoti—</span><br />
</p>
<p id="cnd22c8p18">
<span class="m-text m-primary">“musā bhaṇissan”ti, bhaṇantassa hoti—</span><br />
</p>
<p id="cnd22c8p19">
<span class="m-text m-primary">“musā bhaṇāmī”ti, bhaṇitassa hoti—</span><br />
</p>
<p id="cnd22c8p20">
<span class="m-text m-primary">“musā mayā bhaṇitan”ti, vinidhāya diṭṭhiṁ, vinidhāya khantiṁ, vinidhāya ruciṁ, vinidhāya saññaṁ, vinidhāya bhāvaṁ—</span><br />
</p>
<p id="cnd22c8p21">
<span class="m-text m-primary">imehi aṭṭhahākārehi musāvādo hoti mosavajjaṁ.</span><br />
</p>
<p id="cnd22c8p22">
<span class="m-text m-primary">Kissa hetu musā bhaṇeyya katheyya dīpeyya vohareyyāti—</span><br />
</p>
<p id="cnd22c8p23">
<span class="m-text m-primary">kissa hetu musā bhaṇe.</span><br />
</p>
<p id="cnd22c8p24">
<span class="m-text m-primary">Tenāha thero piṅgiyo—</span><br />
</p>
<p id="cnd22c9p1">
<span class="m-text m-primary">“Pārāyanamanugāyissaṁ,</span><br />
</p>
<p id="cnd22c9p2">
<span class="m-text m-primary">(iccāyasmā piṅgiyo)</span><br />
</p>
<p id="cnd22c9p3">
<span class="m-text m-primary">Yathāddakkhi tathākkhāsi;</span><br />
</p>
<p id="cnd22c9p4">
<span class="m-text m-primary">Vimalo bhūrimedhaso,</span><br />
</p>
<p id="cnd22c9p5">
<span class="m-text m-primary">Nikkāmo nibbano nāgo;</span><br />
</p>
<p id="cnd22c9p6">
<span class="m-text m-primary">Kissa hetu musā bhaṇe”ti.</span><br />
</p>
<p id="cnd22c10p1">
<span class="m-text m-primary">**Pahīnamalamohassa,**</span><br />
</p>
<p id="cnd22c10p2">
<span class="m-text m-primary">**mānamakkhappahāyino;**</span><br />
</p>
<p id="cnd22c10p3">
<span class="m-text m-primary">**Handāhaṁ kittayissāmi,**</span><br />
</p>
<p id="cnd22c10p4">
<span class="m-text m-primary">**giraṁ vaṇṇūpasañhitaṁ. **</span><br />
</p>
<p id="cnd22c11p1">
<span class="m-text m-primary">**Pahīnamalamohassā**ti.</span><br />
</p>
<p id="cnd22c11p2">
<span class="m-text m-primary">**Malan**ti rāgo malaṁ, doso malaṁ, moho malaṁ, māno malaṁ, diṭṭhi malaṁ, kileso malaṁ, sabbaduccaritaṁ malaṁ, sabbabhavagāmikammaṁ malaṁ.</span><br />
</p>
<p id="cnd22c12p1">
<span class="m-text m-primary">**Moho**ti yaṁ dukkhe aññāṇaṁ …pe… avijjālaṅgī moho akusalamūlaṁ.</span><br />
</p>
<p id="cnd22c12p2">
<span class="m-text m-primary">Ayaṁ vuccati moho.</span><br />
</p>
<p id="cnd22c12p3">
<span class="m-text m-primary">Malañca moho ca buddhassa bhagavato pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.</span><br />
</p>
<p id="cnd22c12p4">
<span class="m-text m-primary">Tasmā buddho pahīnamalamohoti—</span><br />
</p>
<p id="cnd22c12p5">
<span class="m-text m-primary">pahīnamalamohassa.</span><br />
</p>
<p id="cnd22c13p1">
<span class="m-text m-primary">**Mānamakkhappahāyino**ti.</span><br />
</p>
<p id="cnd22c13p2">
<span class="m-text m-primary">**Māno**ti ekavidhena māno—</span><br />
</p>
<p id="cnd22c13p3">
<span class="m-text m-primary">yā cittassa unnati.</span><br />
</p>
<p id="cnd22c13p4">
<span class="m-text m-primary">Duvidhena māno—</span><br />
</p>
<p id="cnd22c13p5">
<span class="m-text m-primary">attukkaṁsanamāno,</span><br />
</p>
<p id="cnd22c13p6">
<span class="m-text m-primary">paravambhanamāno.</span><br />
</p>
<p id="cnd22c13p7">
<span class="m-text m-primary">Tividhena māno—</span><br />
</p>
<p id="cnd22c13p8">
<span class="m-text m-primary">seyyohamasmīti māno,</span><br />
</p>
<p id="cnd22c13p9">
<span class="m-text m-primary">sadisohamasmīti māno,</span><br />
</p>
<p id="cnd22c13p10">
<span class="m-text m-primary">hīnohamasmīti māno.</span><br />
</p>
<p id="cnd22c13p11">
<span class="m-text m-primary">Catubbidhena māno—</span><br />
</p>
<p id="cnd22c13p12">
<span class="m-text m-primary">lābhena mānaṁ janeti,</span><br />
</p>
<p id="cnd22c13p13">
<span class="m-text m-primary">yasena mānaṁ janeti,</span><br />
</p>
<p id="cnd22c13p14">
<span class="m-text m-primary">pasaṁsāya mānaṁ janeti,</span><br />
</p>
<p id="cnd22c13p15">
<span class="m-text m-primary">sukhena mānaṁ janeti.</span><br />
</p>
<p id="cnd22c13p16">
<span class="m-text m-primary">Pañcavidhena māno—</span><br />
</p>
<p id="cnd22c13p17">
<span class="m-text m-primary">lābhimhi manāpikānaṁ rūpānanti mānaṁ janeti,</span><br />
</p>
<p id="cnd22c13p18">
<span class="m-text m-primary">lābhimhi manāpikānaṁ saddānaṁ …pe…</span><br />
</p>
<p id="cnd22c13p19">
<span class="m-text m-primary">gandhānaṁ …</span><br />
</p>
<p id="cnd22c13p20">
<span class="m-text m-primary">rasānaṁ …</span><br />
</p>
<p id="cnd22c13p21">
<span class="m-text m-primary">phoṭṭhabbānanti mānaṁ janeti.</span><br />
</p>
<p id="cnd22c13p22">
<span class="m-text m-primary">Chabbidhena māno—</span><br />
</p>
<p id="cnd22c13p23">
<span class="m-text m-primary">cakkhusampadāya mānaṁ janeti,</span><br />
</p>
<p id="cnd22c13p24">
<span class="m-text m-primary">sotasampadāya …pe…</span><br />
</p>
<p id="cnd22c13p25">
<span class="m-text m-primary">ghānasampadāya …</span><br />
</p>
<p id="cnd22c13p26">
<span class="m-text m-primary">jivhāsampadāya …</span><br />
</p>
<p id="cnd22c13p27">
<span class="m-text m-primary">kāyasampadāya …</span><br />
</p>
<p id="cnd22c13p28">
<span class="m-text m-primary">manosampadāya mānaṁ janeti.</span><br />
</p>
<p id="cnd22c13p29">
<span class="m-text m-primary">Sattavidhena māno—</span><br />
</p>
<p id="cnd22c13p30">
<span class="m-text m-primary">māno,</span><br />
</p>
<p id="cnd22c13p31">
<span class="m-text m-primary">atimāno,</span><br />
</p>
<p id="cnd22c13p32">
<span class="m-text m-primary">mānātimāno,</span><br />
</p>
<p id="cnd22c13p33">
<span class="m-text m-primary">omāno,</span><br />
</p>
<p id="cnd22c13p34">
<span class="m-text m-primary">avamāno,</span><br />
</p>
<p id="cnd22c13p35">
<span class="m-text m-primary">asmimāno,</span><br />
</p>
<p id="cnd22c13p36">
<span class="m-text m-primary">micchāmāno.</span><br />
</p>
<p id="cnd22c13p37">
<span class="m-text m-primary">Aṭṭhavidhena māno—</span><br />
</p>
<p id="cnd22c13p38">
<span class="m-text m-primary">lābhena mānaṁ janeti,</span><br />
</p>
<p id="cnd22c13p39">
<span class="m-text m-primary">alābhena omānaṁ janeti,</span><br />
</p>
<p id="cnd22c13p40">
<span class="m-text m-primary">yasena mānaṁ janeti,</span><br />
</p>
<p id="cnd22c13p41">
<span class="m-text m-primary">ayasena omānaṁ janeti,</span><br />
</p>
<p id="cnd22c13p42">
<span class="m-text m-primary">pasaṁsāya mānaṁ janeti,</span><br />
</p>
<p id="cnd22c13p43">
<span class="m-text m-primary">nindāya omānaṁ janeti,</span><br />
</p>
<p id="cnd22c13p44">
<span class="m-text m-primary">sukhena mānaṁ janeti,</span><br />
</p>
<p id="cnd22c13p45">
<span class="m-text m-primary">dukkhena omānaṁ janeti.</span><br />
</p>
<p id="cnd22c13p46">
<span class="m-text m-primary">Navavidhena māno—</span><br />
</p>
<p id="cnd22c13p47">
<span class="m-text m-primary">seyyassa seyyohamasmīti māno,</span><br />
</p>
<p id="cnd22c13p48">
<span class="m-text m-primary">seyyassa sadisohamasmīti māno,</span><br />
</p>
<p id="cnd22c13p49">
<span class="m-text m-primary">seyyassa hīnohamasmīti māno,</span><br />
</p>
<p id="cnd22c13p50">
<span class="m-text m-primary">sadisassa seyyohamasmīti māno,</span><br />
</p>
<p id="cnd22c13p51">
<span class="m-text m-primary">sadisassa sadisohamasmīti māno,</span><br />
</p>
<p id="cnd22c13p52">
<span class="m-text m-primary">sadisassa hīnohamasmīti māno,</span><br />
</p>
<p id="cnd22c13p53">
<span class="m-text m-primary">hīnassa seyyohamasmīti māno,</span><br />
</p>
<p id="cnd22c13p54">
<span class="m-text m-primary">hīnassa sadisohamasmīti māno,</span><br />
</p>
<p id="cnd22c13p55">
<span class="m-text m-primary">hīnassa hīnohamasmīti māno.</span><br />
</p>
<p id="cnd22c13p56">
<span class="m-text m-primary">Dasavidhena māno—</span><br />
</p>
<p id="cnd22c13p57">
<span class="m-text m-primary">idhekacco mānaṁ janeti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā.</span><br />
</p>
<p id="cnd22c13p58">
<span class="m-text m-primary">Yo evarūpo māno maññanā maññitattaṁ unnati unnamo dhajo sampaggāho ketukamyatā cittassa—</span><br />
</p>
<p id="cnd22c13p59">
<span class="m-text m-primary">ayaṁ vuccati māno.</span><br />
</p>
<p id="cnd22c14p1">
<span class="m-text m-primary">**Makkho**ti yo makkho makkhāyanā makkhāyitattaṁ niṭṭhuriyaṁ niṭṭhuriyakammaṁ—</span><br />
</p>
<p id="cnd22c14p2">
<span class="m-text m-primary">ayaṁ vuccati makkho.</span><br />
</p>
<p id="cnd22c14p3">
<span class="m-text m-primary">Buddhassa bhagavato māno ca makkho ca pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.</span><br />
</p>
<p id="cnd22c14p4">
<span class="m-text m-primary">Tasmā buddho mānamakkhappahāyīti—</span><br />
</p>
<p id="cnd22c14p5">
<span class="m-text m-primary">mānamakkhappahāyino.</span><br />
</p>
<p id="cnd22c15p1">
<span class="m-text m-primary">**Handāhaṁ kittayissāmi giraṁ vaṇṇūpasañhitan**ti.</span><br />
</p>
<p id="cnd22c15p2">
<span class="m-text m-primary">**Handāhan**ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ—</span><br />
</p>
<p id="cnd22c15p3">
<span class="m-text m-primary">handāhanti.</span><br />
</p>
<p id="cnd22c15p4">
<span class="m-text m-primary">**Kittayissāmi giraṁ vaṇṇūpasañhitan**ti vaṇṇena upetaṁ samupetaṁ upāgataṁ samupāgataṁ upapannaṁ samupapannaṁ samannāgataṁ vācaṁ giraṁ byappathaṁ udīraṇaṁ kittayissāmi desessāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsessāmīti—</span><br />
</p>
<p id="cnd22c15p5">
<span class="m-text m-primary">handāhaṁ kittayissāmi giraṁ vaṇṇūpasañhitaṁ.</span><br />
</p>
<p id="cnd22c15p6">
<span class="m-text m-primary">Tenāha thero piṅgiyo—</span><br />
</p>
<p id="cnd22c16p1">
<span class="m-text m-primary">“Pahīnamalamohassa,</span><br />
</p>
<p id="cnd22c16p2">
<span class="m-text m-primary">mānamakkhappahāyino;</span><br />
</p>
<p id="cnd22c16p3">
<span class="m-text m-primary">Handāhaṁ kittayissāmi,</span><br />
</p>
<p id="cnd22c16p4">
<span class="m-text m-primary">giraṁ vaṇṇūpasañhitan”ti.</span><br />
</p>
<p id="cnd22c17p1">
<span class="m-text m-primary">**Tamonudo buddho samantacakkhu,**</span><br />
</p>
<p id="cnd22c17p2">
<span class="m-text m-primary">**Lokantagū sabbabhavātivatto;**</span><br />
</p>
<p id="cnd22c17p3">
<span class="m-text m-primary">**Anāsavo sabbadukkhappahīno,**</span><br />
</p>
<p id="cnd22c17p4">
<span class="m-text m-primary">**Saccavhayo brahme upāsito me. **</span><br />
</p>
<p id="cnd22c18p1">
<span class="m-text m-primary">**Tamonudo buddho samantacakkhū**ti.</span><br />
</p>
<p id="cnd22c18p2">
<span class="m-text m-primary">**Tamonudo**ti rāgatamaṁ dosatamaṁ mohatamaṁ mānatamaṁ diṭṭhitamaṁ kilesatamaṁ duccaritatamaṁ andhakaraṇaṁ aññāṇakaraṇaṁ paññānirodhikaṁ vighātapakkhikaṁ anibbānasaṁvattanikaṁ nudi panudi pajahi vinodesi byantīakāsi anabhāvaṁ gamesi.</span><br />
</p>
<p id="cnd22c18p3">
<span class="m-text m-primary">**Buddho**ti yo so bhagavā …pe… sacchikā paññatti;</span><br />
</p>
<p id="cnd22c18p4">
<span class="m-text m-primary">yadidaṁ buddhoti.</span><br />
</p>
<p id="cnd22c18p5">
<span class="m-text m-primary">**Samantacakkhu** vuccati sabbaññutañāṇaṁ …pe…</span><br />
</p>
<p id="cnd22c18p6">
<span class="m-text m-primary">tathāgato tena samantacakkhūti—</span><br />
</p>
<p id="cnd22c18p7">
<span class="m-text m-primary">tamonudo buddho samantacakkhu.</span><br />
</p>
<p id="cnd22c19p1">
<span class="m-text m-primary">**Lokantagū sabbabhavātivatto**ti.</span><br />
</p>
<p id="cnd22c19p2">
<span class="m-text m-primary">**Loko**ti eko loko—</span><br />
</p>
<p id="cnd22c19p3">
<span class="m-text m-primary">bhavaloko.</span><br />
</p>
<p id="cnd22c19p4">
<span class="m-text m-primary">Dve lokā—</span><br />
</p>
<p id="cnd22c19p5">
<span class="m-text m-primary">bhavaloko ca sambhavaloko ca;</span><br />
</p>
<p id="cnd22c19p6">
<span class="m-text m-primary">sampattibhavaloko ca sampattisambhavaloko ca;</span><br />
</p>
<p id="cnd22c19p7">
<span class="m-text m-primary">vipattibhavaloko ca vipattisambhavaloko ca.</span><br />
</p>
<p id="cnd22c19p8">
<span class="m-text m-primary">Tayo lokā—</span><br />
</p>
<p id="cnd22c19p9">
<span class="m-text m-primary">tisso vedanā.</span><br />
</p>
<p id="cnd22c19p10">
<span class="m-text m-primary">Cattāro lokā—</span><br />
</p>
<p id="cnd22c19p11">
<span class="m-text m-primary">cattāro āhārā.</span><br />
</p>
<p id="cnd22c19p12">
<span class="m-text m-primary">Pañca lokā—</span><br />
</p>
<p id="cnd22c19p13">
<span class="m-text m-primary">pañcupādānakkhandhā.</span><br />
</p>
<p id="cnd22c19p14">
<span class="m-text m-primary">Cha lokā—</span><br />
</p>
<p id="cnd22c19p15">
<span class="m-text m-primary">cha ajjhattikāni āyatanāni.</span><br />
</p>
<p id="cnd22c19p16">
<span class="m-text m-primary">Satta lokā—</span><br />
</p>
<p id="cnd22c19p17">
<span class="m-text m-primary">sattaviññāṇaṭṭhitiyo.</span><br />
</p>
<p id="cnd22c19p18">
<span class="m-text m-primary">Aṭṭha lokā—</span><br />
</p>
<p id="cnd22c19p19">
<span class="m-text m-primary">aṭṭha lokadhammā.</span><br />
</p>
<p id="cnd22c19p20">
<span class="m-text m-primary">Nava lokā—</span><br />
</p>
<p id="cnd22c19p21">
<span class="m-text m-primary">nava sattāvāsā.</span><br />
</p>
<p id="cnd22c19p22">
<span class="m-text m-primary">Dasa lokā—</span><br />
</p>
<p id="cnd22c19p23">
<span class="m-text m-primary">dasa āyatanāni.</span><br />
</p>
<p id="cnd22c19p24">
<span class="m-text m-primary">Dvādasa lokā—</span><br />
</p>
<p id="cnd22c19p25">
<span class="m-text m-primary">dvādasāyatanāni.</span><br />
</p>
<p id="cnd22c19p26">
<span class="m-text m-primary">Aṭṭhārasa lokā—</span><br />
</p>
<p id="cnd22c19p27">
<span class="m-text m-primary">aṭṭhārasa dhātuyo.</span><br />
</p>
<p id="cnd22c19p28">
<span class="m-text m-primary">**Lokantagū**ti bhagavā lokassa antagato antappatto koṭigato koṭippatto … nibbānagato nibbānappatto.</span><br />
</p>
<p id="cnd22c19p29">
<span class="m-text m-primary">So vutthavāso ciṇṇacaraṇo … jātimaraṇasaṁsāro natthi tassa punabbhavoti—</span><br />
</p>
<p id="cnd22c19p30">
<span class="m-text m-primary">lokantagū.</span><br />
</p>
<p id="cnd22c20p1">
<span class="m-text m-primary">**Sabbabhavātivatto**ti.</span><br />
</p>
<p id="cnd22c20p2">
<span class="m-text m-primary">**Bhavā**ti dve bhavā—</span><br />
</p>
<p id="cnd22c20p3">
<span class="m-text m-primary">kammabhavo ca paṭisandhiko ca punabbhavo.</span><br />
</p>
<p id="cnd22c20p4">
<span class="m-text m-primary">Katamo kammabhavo?</span><br />
</p>
<p id="cnd22c20p5">
<span class="m-text m-primary">Puññābhisaṅkhāro apuññābhisaṅkhāro āneñjābhisaṅkhāro—</span><br />
</p>
<p id="cnd22c20p6">
<span class="m-text m-primary">ayaṁ kammabhavo.</span><br />
</p>
<p id="cnd22c20p7">
<span class="m-text m-primary">Katamo paṭisandhiko punabbhavo?</span><br />
</p>
<p id="cnd22c20p8">
<span class="m-text m-primary">Paṭisandhikā rūpā vedanā saññā saṅkhārā viññāṇaṁ—</span><br />
</p>
<p id="cnd22c20p9">
<span class="m-text m-primary">ayaṁ paṭisandhiko punabbhavo.</span><br />
</p>
<p id="cnd22c20p10">
<span class="m-text m-primary">Bhagavā kammabhavañca paṭisandhikañca punabbhavaṁ ativatto atikkanto vītivattoti—</span><br />
</p>
<p id="cnd22c20p11">
<span class="m-text m-primary">lokantagū sabbabhavātivatto.</span><br />
</p>
<p id="cnd22c21p1">
<span class="m-text m-primary">**Anāsavo sabbadukkhappahīno**ti.</span><br />
</p>
<p id="cnd22c21p2">
<span class="m-text m-primary">**Anāsavo**ti cattāro āsavā—</span><br />
</p>
<p id="cnd22c21p3">
<span class="m-text m-primary">kāmāsavo, bhavāsavo, diṭṭhāsavo, avijjāsavo.</span><br />
</p>
<p id="cnd22c21p4">
<span class="m-text m-primary">Te āsavā buddhassa bhagavato pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.</span><br />
</p>
<p id="cnd22c21p5">
<span class="m-text m-primary">Tasmā buddho anāsavo.</span><br />
</p>
<p id="cnd22c21p6">
<span class="m-text m-primary">**Sabbadukkhappahīno**ti sabbaṁ tassa paṭisandhikaṁ jātidukkhaṁ jarādukkhaṁ byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ …pe…</span><br />
</p>
<p id="cnd22c21p7">
<span class="m-text m-primary">diṭṭhibyasanadukkhaṁ pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhaṁ.</span><br />
</p>
<p id="cnd22c21p8">
<span class="m-text m-primary">Tasmā buddho sabbadukkhappahīnoti—</span><br />
</p>
<p id="cnd22c21p9">
<span class="m-text m-primary">anāsavo sabbadukkhappahīno.</span><br />
</p>
<p id="cnd22c22p1">
<span class="m-text m-primary">**Saccavhayo brahme upāsito me**ti.</span><br />
</p>
<p id="cnd22c22p2">
<span class="m-text m-primary">**Saccavhayo**ti saccavhayo sadisanāmo sadisavhayo saccasadisavhayo.</span><br />
</p>
<p id="cnd22c22p3">
<span class="m-text m-primary">Vipassī bhagavā, sikhī bhagavā, vessabhū bhagavā, kakusandho bhagavā, koṇāgamano bhagavā, kassapo bhagavā.</span><br />
</p>
<p id="cnd22c22p4">
<span class="m-text m-primary">Te buddhā bhagavanto sadisanāmā sadisavhayā.</span><br />
</p>
<p id="cnd22c22p5">
<span class="m-text m-primary">Bhagavāpi sakyamuni tesaṁ buddhānaṁ bhagavantānaṁ sadisanāmo sadisavhayoti—</span><br />
</p>
<p id="cnd22c22p6">
<span class="m-text m-primary">tasmā buddho saccavhayo.</span><br />
</p>
<p id="cnd22c23p1">
<span class="m-text m-primary">**Brahme upāsito me**ti so mayā bhagavā āsito upāsito payirupāsito paripucchito paripañhitoti—</span><br />
</p>
<p id="cnd22c23p2">
<span class="m-text m-primary">saccavhayo brahme upāsito me.</span><br />
</p>
<p id="cnd22c23p3">
<span class="m-text m-primary">Tenāha thero piṅgiyo—</span><br />
</p>
<p id="cnd22c24p1">
<span class="m-text m-primary">“Tamonudo buddho samantacakkhu,</span><br />
</p>
<p id="cnd22c24p2">
<span class="m-text m-primary">Lokantagū sabbabhavātivatto;</span><br />
</p>
<p id="cnd22c24p3">
<span class="m-text m-primary">Anāsavo sabbadukkhappahīno,</span><br />
</p>
<p id="cnd22c24p4">
<span class="m-text m-primary">Saccavhayo brahme upāsito me”ti.</span><br />
</p>
<p id="cnd22c25p1">
<span class="m-text m-primary">**Dijo yathā kubbanakaṁ pahāya,**</span><br />
</p>
<p id="cnd22c25p2">
<span class="m-text m-primary">**Bahupphalaṁ kānanamāvaseyya;**</span><br />
</p>
<p id="cnd22c25p3">
<span class="m-text m-primary">**Evamahaṁ appadasse pahāya,**</span><br />
</p>
<p id="cnd22c25p4">
<span class="m-text m-primary">**Mahodadhiṁ haṁsoriva ajjhapatto. **</span><br />
</p>
<p id="cnd22c26p1">
<span class="m-text m-primary">**Dijo yathā kubbanakaṁ pahāya, bahupphalaṁ kānanamāvaseyyā**ti.</span><br />
</p>
<p id="cnd22c26p2">
<span class="m-text m-primary">**Dijo** vuccati pakkhī.</span><br />
</p>
<p id="cnd22c26p3">
<span class="m-text m-primary">Kiṅkāraṇā dijo vuccati pakkhī?</span><br />
</p>
<p id="cnd22c26p4">
<span class="m-text m-primary">Dvikkhattuṁ jāyatīti dijo, mātukucchimhā ca aṇḍakosamhā ca.</span><br />
</p>
<p id="cnd22c26p5">
<span class="m-text m-primary">Taṅkāraṇā dijo vuccati pakkhīti—</span><br />
</p>
<p id="cnd22c26p6">
<span class="m-text m-primary">dijo.</span><br />
</p>
<p id="cnd22c26p7">
<span class="m-text m-primary">**Yathā kubbanakaṁ pahāyā**ti yathā dijo kubbanakaṁ parittavanakaṁ appaphalaṁ appabhakkhaṁ appodakaṁ pahāya jahitvā atikkamitvā samatikkamitvā vītivattetvā aññaṁ bahupphalaṁ bahubhakkhaṁ bahūdakaṁ mahantaṁ kānanaṁ vanasaṇḍaṁ adhigaccheyya vindeyya paṭilabheyya, tasmiñca vanasaṇḍe vāsaṁ kappeyyāti—</span><br />
</p>
<p id="cnd22c26p8">
<span class="m-text m-primary">dijo yathā kubbanakaṁ pahāya bahupphalaṁ kānanaṁ āvaseyya.</span><br />
</p>
<p id="cnd22c27p1">
<span class="m-text m-primary">**Evamahaṁ appadasse pahāya, mahodadhiṁ haṁsoriva ajjhapatto**ti.</span><br />
</p>
<p id="cnd22c27p2">
<span class="m-text m-primary">**Evan**ti opammasampaṭipādanaṁ.</span><br />
</p>
<p id="cnd22c27p3">
<span class="m-text m-primary">**Appadasse pahāyā**ti yo ca bāvarī brāhmaṇo ye caññe tassa ācariyā buddhaṁ bhagavantaṁ upādāya appadassā parittadassā thokadassā omakadassā lāmakadassā chatukkadassā vā.</span><br />
</p>
<p id="cnd22c27p4">
<span class="m-text m-primary">Te appadasse parittadasse thokadasse omakadasse lāmakadasse chatukkadasse pahāya pajahitvā atikkamitvā samatikkamitvā vītivattetvā buddhaṁ bhagavantaṁ appamāṇadassaṁ aggadassaṁ seṭṭhadassaṁ viseṭṭhadassaṁ pāmokkhadassaṁ uttamadassaṁ pavaradassaṁ asamaṁ asamasamaṁ appaṭisamaṁ appaṭibhāgaṁ appaṭipuggalaṁ devātidevaṁ narāsabhaṁ purisasīhaṁ purisanāgaṁ purisājaññaṁ purisanisabhaṁ purisadhorayhaṁ dasabaladhāriṁ adhigacchiṁ vindiṁ paṭilabhiṁ.</span><br />
</p>
<p id="cnd22c27p5">
<span class="m-text m-primary">Yathā ca haṁso mahantaṁ mānasakaṁ vā saraṁ anotattaṁ vā dahaṁ mahāsamuddaṁ vā akkhobhaṁ amitodakaṁ jalarāsiṁ adhigaccheyya vindeyya paṭilabheyya, evameva buddhaṁ bhagavantaṁ akkhobhaṁ amitatejaṁ pabhinnañāṇaṁ vivaṭacakkhuṁ paññāpabhedakusalaṁ adhigatapaṭisambhidaṁ catuvesārajjappattaṁ suddhādhimuttaṁ setapaccattaṁ advayabhāṇiṁ tādiṁ tathāpaṭiññaṁ aparittaṁ mahantaṁ gambhīraṁ appameyyaṁ duppariyogāhaṁ pahūtaratanaṁ sāgarasamaṁ chaḷaṅgupekkhāya samannāgataṁ atulaṁ vipulaṁ appameyyaṁ, taṁ tādisaṁ pavadataṁ maggavādinaṁ merumiva nagānaṁ garuḷamiva dijānaṁ sīhamiva migānaṁ udadhimiva aṇṇavānaṁ adhigacchiṁ, taṁ satthāraṁ jinapavaraṁ mahesinti—</span><br />
</p>
<p id="cnd22c27p6">
<span class="m-text m-primary">evamahaṁ appadasse pahāya mahodadhiṁ haṁsoriva ajjhapatto.</span><br />
</p>
<p id="cnd22c27p7">
<span class="m-text m-primary">Tenāha thero piṅgiyo—</span><br />
</p>
<p id="cnd22c28p1">
<span class="m-text m-primary">“Dijo yathā kubbanakaṁ pahāya,</span><br />
</p>
<p id="cnd22c28p2">
<span class="m-text m-primary">Bahupphalaṁ kānanamāvaseyya;</span><br />
</p>
<p id="cnd22c28p3">
<span class="m-text m-primary">Evamahaṁ appadasse pahāya,</span><br />
</p>
<p id="cnd22c28p4">
<span class="m-text m-primary">Mahodadhiṁ haṁsoriva ajjhapatto”ti.</span><br />
</p>
<p id="cnd22c29p1">
<span class="m-text m-primary">**Yeme pubbe viyākaṁsu,**</span><br />
</p>
<p id="cnd22c29p2">
<span class="m-text m-primary">**Huraṁ gotamasāsanā;**</span><br />
</p>
<p id="cnd22c29p3">
<span class="m-text m-primary">**Iccāsi iti bhavissati,**</span><br />
</p>
<p id="cnd22c29p4">
<span class="m-text m-primary">**Sabbaṁ taṁ itihītihaṁ;**</span><br />
</p>
<p id="cnd22c29p5">
<span class="m-text m-primary">**Sabbaṁ taṁ takkavaḍḍhanaṁ. **</span><br />
</p>
<p id="cnd22c30p1">
<span class="m-text m-primary">**Ye me pubbe viyākaṁsū**ti.</span><br />
</p>
<p id="cnd22c30p2">
<span class="m-text m-primary">**Ye**ti yo ca bāvarī brāhmaṇo ye caññe tassa ācariyā, te sakaṁ diṭṭhiṁ sakaṁ khantiṁ sakaṁ ruciṁ sakaṁ laddhiṁ sakaṁ ajjhāsayaṁ sakaṁ adhippāyaṁ byākaṁsu ācikkhiṁsu desayiṁsu paññapiṁsu paṭṭhapiṁsu vivariṁsu vibhajiṁsu uttānīakaṁsu pakāsesunti—</span><br />
</p>
<p id="cnd22c30p3">
<span class="m-text m-primary">ye me pubbe viyākaṁsu.</span><br />
</p>
<p id="cnd22c31p1">
<span class="m-text m-primary">**Huraṁ gotamasāsanā**ti huraṁ gotamasāsanā, paraṁ gotamasāsanā, pure gotamasāsanā, paṭhamataraṁ gotamasāsanā buddhasāsanā jinasāsanā tathāgatasāsanā arahantasāsanāti—</span><br />
</p>
<p id="cnd22c31p2">
<span class="m-text m-primary">huraṁ gotamasāsanā.</span><br />
</p>
<p id="cnd22c32p1">
<span class="m-text m-primary">**Iccāsi iti bhavissatī**ti evaṁ kira āsi, evaṁ kira bhavissatīti—</span><br />
</p>
<p id="cnd22c32p2">
<span class="m-text m-primary">iccāsi iti bhavissati.</span><br />
</p>
<p id="cnd22c33p1">
<span class="m-text m-primary">**Sabbaṁ taṁ itihītihan**ti sabbaṁ taṁ itihītihaṁ itikirāya paramparāya piṭakasampadāya takkahetu nayahetu ākāraparivitakkena diṭṭhinijjhānakkhantiyā na sāmaṁ sayamabhiññātaṁ na attapaccakkhaṁ dhammaṁ yaṁ kathayiṁsūti—</span><br />
</p>
<p id="cnd22c33p2">
<span class="m-text m-primary">sabbaṁ taṁ itihītihaṁ.</span><br />
</p>
<p id="cnd22c34p1">
<span class="m-text m-primary">**Sabbaṁ taṁ takkavaḍḍhanan**ti sabbaṁ taṁ takkavaḍḍhanaṁ vitakkavaḍḍhanaṁ saṅkappavaḍḍhanaṁ kāmavitakkavaḍḍhanaṁ byāpādavitakkavaḍḍhanaṁ vihiṁsāvitakkavaḍḍhanaṁ ñātivitakkavaḍḍhanaṁ janapadavitakkavaḍḍhanaṁ amarāvitakkavaḍḍhanaṁ parānudayatāpaṭisaṁyuttavitakkavaḍḍhanaṁ lābhasakkārasilokapaṭisaṁyuttavitakkavaḍḍhanaṁ anavaññattipaṭisaṁyuttavitakkavaḍḍhananti—</span><br />
</p>
<p id="cnd22c34p2">
<span class="m-text m-primary">sabbaṁ taṁ takkavaḍḍhanaṁ.</span><br />
</p>
<p id="cnd22c34p3">
<span class="m-text m-primary">Tenāha thero piṅgiyo—</span><br />
</p>
<p id="cnd22c35p1">
<span class="m-text m-primary">“Yeme pubbe viyākaṁsu,</span><br />
</p>
<p id="cnd22c35p2">
<span class="m-text m-primary">Huraṁ gotamasāsanā;</span><br />
</p>
<p id="cnd22c35p3">
<span class="m-text m-primary">Iccāsi iti bhavissati,</span><br />
</p>
<p id="cnd22c35p4">
<span class="m-text m-primary">Sabbaṁ taṁ itihītihaṁ;</span><br />
</p>
<p id="cnd22c35p5">
<span class="m-text m-primary">Sabbaṁ taṁ takkavaḍḍhanan”ti.</span><br />
</p>
<p id="cnd22c36p1">
<span class="m-text m-primary">**Eko tamonudāsīno,**</span><br />
</p>
<p id="cnd22c36p2">
<span class="m-text m-primary">**jutimā so pabhaṅkaro;**</span><br />
</p>
<p id="cnd22c36p3">
<span class="m-text m-primary">**Gotamo bhūripaññāṇo,**</span><br />
</p>
<p id="cnd22c36p4">
<span class="m-text m-primary">**gotamo bhūrimedhaso. **</span><br />
</p>
<p id="cnd22c37p1">
<span class="m-text m-primary">**Eko tamonudāsīno**ti.</span><br />
</p>
<p id="cnd22c37p2">
<span class="m-text m-primary">**Eko**ti bhagavā pabbajjasaṅkhātena eko, adutiyaṭṭhena eko, taṇhāya pahānaṭṭhena eko, ekantavītarāgoti eko, ekantavītadosoti eko, ekantavītamohoti eko, ekantanikkilesoti eko, ekāyanamaggaṁ gatoti eko, eko anuttaraṁ sammāsambodhiṁ abhisambuddhoti eko.</span><br />
</p>
<p id="cnd22c38p1">
<span class="m-text m-primary">Kathaṁ bhagavā pabbajjasaṅkhātena eko?</span><br />
</p>
<p id="cnd22c38p2">
<span class="m-text m-primary">Bhagavā daharova samāno susu kāḷakeso bhadrena yobbanena samannāgato paṭhamena vayasā akāmakānaṁ mātāpitūnaṁ assumukhānaṁ rodantānaṁ vilapantānaṁ ñātisaṅghaṁ sabbaṁ gharāvāsapalibodhaṁ chinditvā puttadārapalibodhaṁ chinditvā ñātipalibodhaṁ chinditvā mittāmaccapalibodhaṁ chinditvā sannidhipalibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati iriyati vatteti pāleti yapeti yāpeti.</span><br />
</p>
<p id="cnd22c38p3">
<span class="m-text m-primary">Evaṁ bhagavā pabbajjasaṅkhātena eko.</span><br />
</p>
<p id="cnd22c39p1">
<span class="m-text m-primary">Kathaṁ bhagavā adutiyaṭṭhena eko?</span><br />
</p>
<p id="cnd22c39p2">
<span class="m-text m-primary">Evaṁ pabbajito samāno eko araññavanapatthāni pantāni senāsanāni paṭisevati appasaddāni appanigghosāni vijanavātāni manussarāhasseyyakāni paṭisallānasāruppāni.</span><br />
</p>
<p id="cnd22c39p3">
<span class="m-text m-primary">So eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya pavisati, eko abhikkamati, eko paṭikkamati, eko raho nisīdati, eko caṅkamaṁ adhiṭṭhāti, eko carati viharati iriyati vatteti pāleti yapeti yāpeti.</span><br />
</p>
<p id="cnd22c39p4">
<span class="m-text m-primary">Evaṁ bhagavā adutiyaṭṭhena eko.</span><br />
</p>
<p id="cnd22c40p1">
<span class="m-text m-primary">Kathaṁ bhagavā taṇhāya pahānaṭṭhena eko?</span><br />
</p>
<p id="cnd22c40p2">
<span class="m-text m-primary">So evaṁ eko adutiyo appamatto ātāpī pahitatto viharanto najjā nerañjarāya tīre bodhirukkhamūle mahāpadhānaṁ padahanto māraṁ sasenaṁ kaṇhaṁ namuciṁ pamattabandhuṁ vidhamitvā taṇhājāliniṁ visaṭaṁ visattikaṁ pajahi vinodesi byantīakāsi anabhāvaṁ gamesi.</span><br />
</p>
<p id="cnd22c41p1">
<span class="m-text m-primary">“Taṇhādutiyo puriso,</span><br />
</p>
<p id="cnd22c41p2">
<span class="m-text m-primary">dīghamaddhāna saṁsaraṁ;</span><br />
</p>
<p id="cnd22c41p3">
<span class="m-text m-primary">Itthabhāvaññathābhāvaṁ,</span><br />
</p>
<p id="cnd22c41p4">
<span class="m-text m-primary">saṁsāraṁ nātivattati.</span><br />
</p>
<p id="cnd22c42p1">
<span class="m-text m-primary">Etamādīnavaṁ ñatvā,</span><br />
</p>
<p id="cnd22c42p2">
<span class="m-text m-primary">Taṇhaṁ dukkhassa sambhavaṁ;</span><br />
</p>
<p id="cnd22c42p3">
<span class="m-text m-primary">Vītataṇho anādāno,</span><br />
</p>
<p id="cnd22c42p4">
<span class="m-text m-primary">Sato bhikkhu paribbaje”ti.</span><br />
</p>
<p id="cnd22c43p1">
<span class="m-text m-primary">Evaṁ bhagavā taṇhāya pahānaṭṭhena eko.</span><br />
</p>
<p id="cnd22c44p1">
<span class="m-text m-primary">Kathaṁ bhagavā ekantavītarāgoti eko?</span><br />
</p>
<p id="cnd22c44p2">
<span class="m-text m-primary">Rāgassa pahīnattā ekantavītarāgoti eko, dosassa pahīnattā ekantavītadosoti eko, mohassa pahīnattā ekantavītamohoti eko, kilesānaṁ pahīnattā ekantanikkilesoti eko.</span><br />
</p>
<p id="cnd22c45p1">
<span class="m-text m-primary">Kathaṁ bhagavā ekāyanamaggaṁ gatoti eko?</span><br />
</p>
<p id="cnd22c45p2">
<span class="m-text m-primary">Ekāyanamaggo vuccati cattāro satipaṭṭhānā …pe…</span><br />
</p>
<p id="cnd22c45p3">
<span class="m-text m-primary">ariyo aṭṭhaṅgiko maggo.</span><br />
</p>
<p id="cnd22c46p1">
<span class="m-text m-primary">“Ekāyanaṁ jātikhayantadassī,</span><br />
</p>
<p id="cnd22c46p2">
<span class="m-text m-primary">Maggaṁ pajānāti hitānukampī;</span><br />
</p>
<p id="cnd22c46p3">
<span class="m-text m-primary">Etena maggena tariṁsu pubbe,</span><br />
</p>
<p id="cnd22c46p4">
<span class="m-text m-primary">Tarissanti ye ca taranti oghan”ti.</span><br />
</p>
<p id="cnd22c47p1">
<span class="m-text m-primary">Evaṁ bhagavā ekāyanamaggaṁ gatoti eko.</span><br />
</p>
<p id="cnd22c48p1">
<span class="m-text m-primary">Kathaṁ bhagavā eko anuttaraṁ sammāsambodhiṁ abhisambuddhoti eko.</span><br />
</p>
<p id="cnd22c48p2">
<span class="m-text m-primary">Bodhi vuccati catūsu maggesu ñāṇaṁ paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi.</span><br />
</p>
<p id="cnd22c48p3">
<span class="m-text m-primary">Bhagavā tena bodhiñāṇena “sabbe saṅkhārā aniccā”ti bujjhi,</span><br />
</p>
<p id="cnd22c48p4">
<span class="m-text m-primary">“sabbe saṅkhārā dukkhā”ti bujjhi,</span><br />
</p>
<p id="cnd22c48p5">
<span class="m-text m-primary">“sabbe dhammā anattā”ti bujjhi …pe…</span><br />
</p>
<p id="cnd22c48p6">
<span class="m-text m-primary">“yaṁ kiñci samudayadhammaṁ sabbaṁ taṁ nirodhadhamman”ti bujjhi.</span><br />
</p>
<p id="cnd22c48p7">
<span class="m-text m-primary">Atha vā yaṁ bujjhitabbaṁ anubujjhitabbaṁ paṭibujjhitabbaṁ sambujjhitabbaṁ adhigantabbaṁ phassitabbaṁ sacchikātabbaṁ sabbaṁ taṁ tena bodhiñāṇena bujjhi anubujjhi paṭibujjhi sambujjhi adhigacchi phassesi sacchākāsi.</span><br />
</p>
<p id="cnd22c48p8">
<span class="m-text m-primary">Evaṁ bhagavā eko anuttaraṁ sammāsambodhiṁ abhisambuddhoti eko.</span><br />
</p>
<p id="cnd22c49p1">
<span class="m-text m-primary">**Tamonudo**ti bhagavā rāgatamaṁ dosatamaṁ mohatamaṁ diṭṭhitamaṁ kilesatamaṁ duccaritatamaṁ andhakaraṇaṁ acakkhukaraṇaṁ aññāṇakaraṇaṁ paññānirodhikaṁ vighātapakkhikaṁ anibbānasaṁvattanikaṁ nudi panudi pajahi vinodesi byantīakāsi anabhāvaṁ gamesi.</span><br />
</p>
<p id="cnd22c49p2">
<span class="m-text m-primary">**Āsīno**ti nisinno bhagavā pāsāṇake cetiyeti—</span><br />
</p>
<p id="cnd22c49p3">
<span class="m-text m-primary">āsīno.</span><br />
</p>
<p id="cnd22c50p1">
<span class="m-text m-primary">Nagassa passe āsīnaṁ,</span><br />
</p>
<p id="cnd22c50p2">
<span class="m-text m-primary">muniṁ dukkhassa pāraguṁ;</span><br />
</p>
<p id="cnd22c50p3">
<span class="m-text m-primary">Sāvakā payirupāsanti,</span><br />
</p>
<p id="cnd22c50p4">
<span class="m-text m-primary">tevijjā maccuhāyinoti.</span><br />
</p>
<p id="cnd22c51p1">
<span class="m-text m-primary">Evampi bhagavā āsīno …pe…</span><br />
</p>
<p id="cnd22c51p2">
<span class="m-text m-primary">atha vā bhagavā sabbossukkapaṭippassaddhattā āsīno so vutthavāso ciṇṇacaraṇo …pe… jātimaraṇasaṁsāro natthi tassa punabbhavoti, evampi bhagavā āsīnoti—</span><br />
</p>
<p id="cnd22c51p3">
<span class="m-text m-primary">eko tamonudāsīno.</span><br />
</p>
<p id="cnd22c52p1">
<span class="m-text m-primary">**Jutimā so pabhaṅkaro**ti.</span><br />
</p>
<p id="cnd22c52p2">
<span class="m-text m-primary">**Jutimā**ti jutimā matimā paṇḍito paññavā buddhimā ñāṇī vibhāvī medhāvī.</span><br />
</p>
<p id="cnd22c52p3">
<span class="m-text m-primary">**Pabhaṅkaro**ti pabhaṅkaro ālokakaro obhāsakaro dīpaṅkaro padīpakaro ujjotakaro pajjotakaroti—</span><br />
</p>
<p id="cnd22c52p4">
<span class="m-text m-primary">jutimā so pabhaṅkaro.</span><br />
</p>
<p id="cnd22c53p1">
<span class="m-text m-primary">**Gotamo bhūripaññāṇo**ti gotamo bhūripaññāṇo ñāṇapaññāṇo paññādhajo paññāketu paññādhipateyyo vicayabahulo pavicayabahulo okkhāyanabahulo samokkhāyanadhammo vibhūtavihārī taccarito tabbahulo taggaruko tanninno tappoṇo tappabbhāro tadadhimutto tadadhipateyyo.</span><br />
</p>
<p id="cnd22c54p1">
<span class="m-text m-primary">Dhajo rathassa paññāṇaṁ,</span><br />
</p>
<p id="cnd22c54p2">
<span class="m-text m-primary">dhūmo paññāṇamaggino;</span><br />
</p>
<p id="cnd22c54p3">
<span class="m-text m-primary">Rājā raṭṭhassa paññāṇaṁ,</span><br />
</p>
<p id="cnd22c54p4">
<span class="m-text m-primary">bhattā paññāṇamitthiyāti.</span><br />
</p>
<p id="cnd22c55p1">
<span class="m-text m-primary">Evameva gotamo bhūripaññāṇo ñāṇapaññāṇo paññādhajo paññāketu paññādhipateyyo vicayabahulo pavicayabahulo okkhāyanabahulo samokkhāyanadhammo vibhūtavihārī taccarito tabbahulo taggaruko tanninno tappoṇo tappabbhāro tadadhimutto tadadhipateyyoti—</span><br />
</p>
<p id="cnd22c55p2">
<span class="m-text m-primary">gotamo bhūripaññāṇo.</span><br />
</p>
<p id="cnd22c56p1">
<span class="m-text m-primary">**Gotamo bhūrimedhaso**ti bhūri vuccati pathavī.</span><br />
</p>
<p id="cnd22c56p2">
<span class="m-text m-primary">Bhagavā tāya pathavisamāya paññāya vipulāya vitthatāya samannāgato.</span><br />
</p>
<p id="cnd22c56p3">
<span class="m-text m-primary">Medhā vuccati paññā.</span><br />
</p>
<p id="cnd22c56p4">
<span class="m-text m-primary">Yā paññā pajānanā …pe… amoho dhammavicayo sammādiṭṭhi.</span><br />
</p>
<p id="cnd22c56p5">
<span class="m-text m-primary">Bhagavā imāya medhāya upeto samupeto upāgato samupāgato upapanno samupapanno samannāgato, tasmā buddho sumedhasoti—</span><br />
</p>
<p id="cnd22c56p6">
<span class="m-text m-primary">gotamo bhūrimedhaso.</span><br />
</p>
<p id="cnd22c56p7">
<span class="m-text m-primary">Tenāha thero piṅgiyo—</span><br />
</p>
<p id="cnd22c57p1">
<span class="m-text m-primary">“Eko tamonudāsīno,</span><br />
</p>
<p id="cnd22c57p2">
<span class="m-text m-primary">jutimā so pabhaṅkaro;</span><br />
</p>
<p id="cnd22c57p3">
<span class="m-text m-primary">Gotamo bhūripaññāṇo,</span><br />
</p>
<p id="cnd22c57p4">
<span class="m-text m-primary">gotamo bhūrimedhaso”ti.</span><br />
</p>
<p id="cnd22c58p1">
<span class="m-text m-primary">**Yo me dhammamadesesi,**</span><br />
</p>
<p id="cnd22c58p2">
<span class="m-text m-primary">**Sandiṭṭhikamakālikaṁ;**</span><br />
</p>
<p id="cnd22c58p3">
<span class="m-text m-primary">**Taṇhakkhayamanītikaṁ,**</span><br />
</p>
<p id="cnd22c58p4">
<span class="m-text m-primary">**Yassa natthi upamā kvaci. **</span><br />
</p>
<p id="cnd22c59p1">
<span class="m-text m-primary">**Yo me dhammamadesesī**ti.</span><br />
</p>
<p id="cnd22c59p2">
<span class="m-text m-primary">**Yo**ti yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ patto balesu ca vasībhāvaṁ.</span><br />
</p>
<p id="cnd22c59p3">
<span class="m-text m-primary">**Dhammamadesesī**ti.</span><br />
</p>
<p id="cnd22c59p4">
<span class="m-text m-primary">**Dhamman**ti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ, cattāro satipaṭṭhāne …pe… ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ ācikkhi desesi paññapesi paṭṭhapesi vivari vibhaji uttānīakāsi pakāsesīti—</span><br />
</p>
<p id="cnd22c59p5">
<span class="m-text m-primary">yo me dhammamadesesi.</span><br />
</p>
<p id="cnd22c60p1">
<span class="m-text m-primary">**Sandiṭṭhikamakālikan**ti sandiṭṭhikaṁ akālikaṁ ehipassikaṁ opaneyyikaṁ paccattaṁ veditabbaṁ viññūhīti—</span><br />
</p>
<p id="cnd22c60p2">
<span class="m-text m-primary">evaṁ sandiṭṭhikaṁ.</span><br />
</p>
<p id="cnd22c60p3">
<span class="m-text m-primary">Atha vā, yo diṭṭheva dhamme ariyaṁ aṭṭhaṅgikaṁ maggaṁ bhāveti, tassa maggassa anantarā samanantarā adhigacchateva phalaṁ vindati paṭilabhatīti, evampi sandiṭṭhikaṁ.</span><br />
</p>
<p id="cnd22c60p4">
<span class="m-text m-primary">**Akālikan**ti yathā manussā kālikaṁ dhanaṁ datvā anantarā na labhanti kālaṁ āgamenti, nevāyaṁ dhammo.</span><br />
</p>
<p id="cnd22c60p5">
<span class="m-text m-primary">Yo diṭṭheva dhamme ariyaṁ aṭṭhaṅgikaṁ maggaṁ bhāveti, tassa maggassa anantarā samanantarā adhigacchateva phalaṁ vindati paṭilabhati, na parattha na paraloke, evaṁ akālikanti—</span><br />
</p>
<p id="cnd22c60p6">
<span class="m-text m-primary">sandiṭṭhikamakālikaṁ.</span><br />
</p>
<p id="cnd22c61p1">
<span class="m-text m-primary">**Taṇhakkhayamanītikan**ti.</span><br />
</p>
<p id="cnd22c61p2">
<span class="m-text m-primary">**Taṇhā**ti rūpataṇhā …pe… dhammataṇhā.</span><br />
</p>
<p id="cnd22c61p3">
<span class="m-text m-primary">**Taṇhakkhayan**ti taṇhakkhayaṁ rāgakkhayaṁ dosakkhayaṁ mohakkhayaṁ gatikkhayaṁ upapattikkhayaṁ paṭisandhikkhayaṁ bhavakkhayaṁ saṁsārakkhayaṁ vaṭṭakkhayaṁ.</span><br />
</p>
<p id="cnd22c61p4">
<span class="m-text m-primary">**Anītikan**ti **īti** vuccanti kilesā ca khandhā ca abhisaṅkhārā ca.</span><br />
</p>
<p id="cnd22c61p5">
<span class="m-text m-primary">Ītippahānaṁ ītivūpasamaṁ ītipaṭinissaggaṁ ītipaṭippassaddhiṁ amataṁ nibbānanti—</span><br />
</p>
<p id="cnd22c61p6">
<span class="m-text m-primary">taṇhakkhayamanītikaṁ.</span><br />
</p>
<p id="cnd22c62p1">
<span class="m-text m-primary">**Yassa natthi upamā kvacī**ti.</span><br />
</p>
<p id="cnd22c62p2">
<span class="m-text m-primary">**Yassā**ti nibbānassa.</span><br />
</p>
<p id="cnd22c62p3">
<span class="m-text m-primary">**Natthi upamā**ti upamā natthi, upanidhā natthi, sadisaṁ natthi, paṭibhāgo natthi na atthi na saṁvijjati nupalabbhati.</span><br />
</p>
<p id="cnd22c62p4">
<span class="m-text m-primary">**Kvacī**ti kvaci kimhici katthaci ajjhattaṁ vā bahiddhā vā ajjhattabahiddhā vāti—</span><br />
</p>
<p id="cnd22c62p5">
<span class="m-text m-primary">yassa natthi upamā kvaci.</span><br />
</p>
<p id="cnd22c62p6">
<span class="m-text m-primary">Tenāha thero piṅgiyo—</span><br />
</p>
<p id="cnd22c63p1">
<span class="m-text m-primary">“Yo me dhammamadesesi,</span><br />
</p>
<p id="cnd22c63p2">
<span class="m-text m-primary">Sandiṭṭhikamakālikaṁ;</span><br />
</p>
<p id="cnd22c63p3">
<span class="m-text m-primary">Taṇhakkhayamanītikaṁ,</span><br />
</p>
<p id="cnd22c63p4">
<span class="m-text m-primary">Yassa natthi upamā kvacī”ti.</span><br />
</p>
<p id="cnd22c64p1">
<span class="m-text m-primary">**Kiṁ nu tamhā vippavasasi,**</span><br />
</p>
<p id="cnd22c64p2">
<span class="m-text m-primary">**muhuttamapi piṅgiya;**</span><br />
</p>
<p id="cnd22c64p3">
<span class="m-text m-primary">**Gotamā bhūripaññāṇā,**</span><br />
</p>
<p id="cnd22c64p4">
<span class="m-text m-primary">**gotamā bhūrimedhasā. **</span><br />
</p>
<p id="cnd22c65p1">
<span class="m-text m-primary">**Kiṁ nu tamhā vippavasasī**ti kiṁ nu buddhamhā vippavasasi apesi apagacchasi vinā hosīti—</span><br />
</p>
<p id="cnd22c65p2">
<span class="m-text m-primary">kiṁ nu tamhā vippavasasi.</span><br />
</p>
<p id="cnd22c66p1">
<span class="m-text m-primary">**Muhuttamapi piṅgiyā**ti muhuttampi khaṇampi layampi vayampi addhampīti—</span><br />
</p>
<p id="cnd22c66p2">
<span class="m-text m-primary">muhuttamapi.</span><br />
</p>
<p id="cnd22c66p3">
<span class="m-text m-primary">**Piṅgiyā**ti bāvarī taṁ nattāraṁ nāmena ālapati.</span><br />
</p>
<p id="cnd22c67p1">
<span class="m-text m-primary">**Gotamā bhūripaññāṇā**ti gotamā bhūripaññāṇā ñāṇapaññāṇā paññādhajā paññāketumhā paññādhipateyyamhā vicayabahulā pavicayabahulā okkhāyanabahulā samokkhāyanadhammā vibhūtavihārimhā taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyamhāti—</span><br />
</p>
<p id="cnd22c67p2">
<span class="m-text m-primary">gotamā bhūripaññāṇā.</span><br />
</p>
<p id="cnd22c68p1">
<span class="m-text m-primary">**Gotamā bhūrimedhasā**ti bhūri vuccati pathavī.</span><br />
</p>
<p id="cnd22c68p2">
<span class="m-text m-primary">Bhagavā tāya pathavisamāya paññāya vipulāya vitthatāya samannāgato.</span><br />
</p>
<p id="cnd22c68p3">
<span class="m-text m-primary">Medhā vuccati paññā.</span><br />
</p>
<p id="cnd22c68p4">
<span class="m-text m-primary">Yā paññā pajānanā …pe… amoho dhammavicayo sammādiṭṭhi.</span><br />
</p>
<p id="cnd22c68p5">
<span class="m-text m-primary">Bhagavā imāya medhāya paññāya upeto samupeto upāgato samupāgato upapanno samupapanno samannāgato, tasmā buddho sumedhasoti—</span><br />
</p>
<p id="cnd22c68p6">
<span class="m-text m-primary">gotamā bhūrimedhasā.</span><br />
</p>
<p id="cnd22c68p7">
<span class="m-text m-primary">Tenāha so brāhmaṇo—</span><br />
</p>
<p id="cnd22c69p1">
<span class="m-text m-primary">“Kiṁ nu tamhā vippavasasi,</span><br />
</p>
<p id="cnd22c69p2">
<span class="m-text m-primary">muhuttamapi piṅgiya;</span><br />
</p>
<p id="cnd22c69p3">
<span class="m-text m-primary">Gotamā bhūripaññāṇā,</span><br />
</p>
<p id="cnd22c69p4">
<span class="m-text m-primary">gotamā bhūrimedhasā”ti.</span><br />
</p>
<p id="cnd22c70p1">
<span class="m-text m-primary">**Yo te dhammamadesesi,**</span><br />
</p>
<p id="cnd22c70p2">
<span class="m-text m-primary">**Sandiṭṭhikamakālikaṁ;**</span><br />
</p>
<p id="cnd22c70p3">
<span class="m-text m-primary">**Taṇhakkhayamanītikaṁ,**</span><br />
</p>
<p id="cnd22c70p4">
<span class="m-text m-primary">**Yassa natthi upamā kvaci. **</span><br />
</p>
<p id="cnd22c71p1">
<span class="m-text m-primary">**Yo te dhammamadesesī**ti yo so bhagavā …pe…</span><br />
</p>
<p id="cnd22c71p2">
<span class="m-text m-primary">tattha ca sabbaññutaṁ patto balesu ca vasībhāvaṁ.</span><br />
</p>
<p id="cnd22c71p3">
<span class="m-text m-primary">**Dhammamadesesī**ti **dhamman**ti ādikalyāṇaṁ majjhekalyāṇaṁ …pe… nibbānañca nibbānagāminiñca paṭipadaṁ ācikkhi desesi paññapesi paṭṭhapesi vivari vibhaji uttānīakāsi pakāsesīti—</span><br />
</p>
<p id="cnd22c71p4">
<span class="m-text m-primary">yo te dhammamadesesi.</span><br />
</p>
<p id="cnd22c72p1">
<span class="m-text m-primary">**Sandiṭṭhikamakālikan**ti sandiṭṭhikaṁ akālikaṁ ehipassikaṁ opaneyyikaṁ paccattaṁ veditabbaṁ viññūhīti—</span><br />
</p>
<p id="cnd22c72p2">
<span class="m-text m-primary">evaṁ sandiṭṭhikaṁ.</span><br />
</p>
<p id="cnd22c72p3">
<span class="m-text m-primary">Atha vā, yo diṭṭheva dhamme ariyaṁ aṭṭhaṅgikaṁ maggaṁ bhāveti, tassa maggassa anantarā samanantarā adhigacchateva phalaṁ vindati paṭilabhatīti—</span><br />
</p>
<p id="cnd22c72p4">
<span class="m-text m-primary">evampi sandiṭṭhikaṁ.</span><br />
</p>
<p id="cnd22c72p5">
<span class="m-text m-primary">**Akālikan**ti yathā manussā kālikaṁ dhanaṁ datvā anantarā na labhanti, kālaṁ āgamenti, nevāyaṁ dhammo.</span><br />
</p>
<p id="cnd22c72p6">
<span class="m-text m-primary">Yo diṭṭheva dhamme ariyaṁ aṭṭhaṅgikaṁ maggaṁ bhāveti;</span><br />
</p>
<p id="cnd22c72p7">
<span class="m-text m-primary">tassa maggassa anantarā samanantarā adhigacchateva phalaṁ vindati paṭilabhati, na parattha na paraloke, evaṁ akālikanti—</span><br />
</p>
<p id="cnd22c72p8">
<span class="m-text m-primary">sandiṭṭhikamakālikaṁ.</span><br />
</p>
<p id="cnd22c73p1">
<span class="m-text m-primary">**Taṇhakkhayamanītikan**ti.</span><br />
</p>
<p id="cnd22c73p2">
<span class="m-text m-primary">**Taṇhā**ti rūpataṇhā …pe… dhammataṇhā.</span><br />
</p>
<p id="cnd22c73p3">
<span class="m-text m-primary">**Taṇhakkhayan**ti taṇhakkhayaṁ rāgakkhayaṁ dosakkhayaṁ mohakkhayaṁ gatikkhayaṁ upapattikkhayaṁ paṭisandhikkhayaṁ bhavakkhayaṁ saṁsārakkhayaṁ vaṭṭakkhayaṁ.</span><br />
</p>
<p id="cnd22c73p4">
<span class="m-text m-primary">**Anītikan**ti **īti** vuccanti kilesā ca khandhā ca abhisaṅkhārā ca.</span><br />
</p>
<p id="cnd22c73p5">
<span class="m-text m-primary">Ītippahānaṁ ītivūpasamaṁ ītipaṭinissaggaṁ ītipaṭippassaddhiṁ amataṁ nibbānanti—</span><br />
</p>
<p id="cnd22c73p6">
<span class="m-text m-primary">taṇhakkhayamanītikaṁ.</span><br />
</p>
<p id="cnd22c74p1">
<span class="m-text m-primary">**Yassa natthi upamā kvacī**ti.</span><br />
</p>
<p id="cnd22c74p2">
<span class="m-text m-primary">**Yassā**ti nibbānassa.</span><br />
</p>
<p id="cnd22c74p3">
<span class="m-text m-primary">**Natthi upamā**ti upamā natthi, upanidhā natthi, sadisaṁ natthi, paṭibhāgo natthi na atthi na saṁvijjati nupalabbhati.</span><br />
</p>
<p id="cnd22c74p4">
<span class="m-text m-primary">**Kvacī**ti kvaci kimhici katthaci ajjhattaṁ vā bahiddhā vā ajjhattabahiddhā vāti—</span><br />
</p>
<p id="cnd22c74p5">
<span class="m-text m-primary">yassa natthi upamā kvaci.</span><br />
</p>
<p id="cnd22c74p6">
<span class="m-text m-primary">Tenāha so brāhmaṇo—</span><br />
</p>
<p id="cnd22c75p1">
<span class="m-text m-primary">“Yo te dhammamadesesi,</span><br />
</p>
<p id="cnd22c75p2">
<span class="m-text m-primary">Sandiṭṭhikamakālikaṁ;</span><br />
</p>
<p id="cnd22c75p3">
<span class="m-text m-primary">Taṇhakkhayamanītikaṁ,</span><br />
</p>
<p id="cnd22c75p4">
<span class="m-text m-primary">Yassa natthi upamā kvacī”ti.</span><br />
</p>
<p id="cnd22c76p1">
<span class="m-text m-primary">**Nāhaṁ tamhā vippavasāmi,**</span><br />
</p>
<p id="cnd22c76p2">
<span class="m-text m-primary">**Muhuttamapi brāhmaṇa;**</span><br />
</p>
<p id="cnd22c76p3">
<span class="m-text m-primary">**Gotamā bhūripaññāṇā,**</span><br />
</p>
<p id="cnd22c76p4">
<span class="m-text m-primary">**Gotamā bhūrimedhasā. **</span><br />
</p>
<p id="cnd22c77p1">
<span class="m-text m-primary">**Nāhaṁ tamhā vippavasāmī**ti nāhaṁ buddhamhā vippavasāmi apemi apagacchāmi vinā homīti—</span><br />
</p>
<p id="cnd22c77p2">
<span class="m-text m-primary">nāhaṁ tamhā vippavasāmi.</span><br />
</p>
<p id="cnd22c78p1">
<span class="m-text m-primary">**Muhuttamapi brāhmaṇā**ti muhuttampi khaṇampi layampi vayampi addhampīti muhuttamapi.</span><br />
</p>
<p id="cnd22c78p2">
<span class="m-text m-primary">**Brāhmaṇā**ti gāravena mātulaṁ ālapati.</span><br />
</p>
<p id="cnd22c79p1">
<span class="m-text m-primary">**Gotamā bhūripaññāṇā**ti gotamā bhūripaññāṇā ñāṇapaññāṇā paññādhajā paññāketumhā paññādhipateyyamhā vicayabahulā pavicayabahulā okkhāyanabahulā samokkhāyanadhammā vibhūtavihārimhā taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyamhāti—</span><br />
</p>
<p id="cnd22c79p2">
<span class="m-text m-primary">gotamā bhūripaññāṇā.</span><br />
</p>
<p id="cnd22c80p1">
<span class="m-text m-primary">**Gotamā bhūrimedhasā**ti bhūri vuccati pathavī.</span><br />
</p>
<p id="cnd22c80p2">
<span class="m-text m-primary">Bhagavā tāya pathavisamāya paññāya vipulāya vitthatāya samannāgato.</span><br />
</p>
<p id="cnd22c80p3">
<span class="m-text m-primary">Medhā vuccati paññā.</span><br />
</p>
<p id="cnd22c80p4">
<span class="m-text m-primary">Yā paññā pajānanā …pe… amoho dhammavicayo sammādiṭṭhi.</span><br />
</p>
<p id="cnd22c80p5">
<span class="m-text m-primary">Bhagavā imāya medhāya paññāya upeto samupeto upāgato samupāgato upapanno samupapanno samannāgato.</span><br />
</p>
<p id="cnd22c80p6">
<span class="m-text m-primary">Tasmā buddho sumedhasoti—</span><br />
</p>
<p id="cnd22c80p7">
<span class="m-text m-primary">gotamā bhūrimedhasā.</span><br />
</p>
<p id="cnd22c80p8">
<span class="m-text m-primary">Tenāha thero piṅgiyo—</span><br />
</p>
<p id="cnd22c81p1">
<span class="m-text m-primary">“Nāhaṁ tamhā vippavasāmi,</span><br />
</p>
<p id="cnd22c81p2">
<span class="m-text m-primary">muhuttamapi brāhmaṇa;</span><br />
</p>
<p id="cnd22c81p3">
<span class="m-text m-primary">Gotamā bhūripaññāṇā,</span><br />
</p>
<p id="cnd22c81p4">
<span class="m-text m-primary">gotamā bhūrimedhasā”ti.</span><br />
</p>
<p id="cnd22c82p1">
<span class="m-text m-primary">**Yo me dhammamadesesi,**</span><br />
</p>
<p id="cnd22c82p2">
<span class="m-text m-primary">**Sandiṭṭhikamakālikaṁ;**</span><br />
</p>
<p id="cnd22c82p3">
<span class="m-text m-primary">**Taṇhakkhayamanītikaṁ,**</span><br />
</p>
<p id="cnd22c82p4">
<span class="m-text m-primary">**Yassa natthi upamā kvaci. **</span><br />
</p>
<p id="cnd22c83p1">
<span class="m-text m-primary">**Yo me dhammamadesesī**ti yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ patto balesu ca vasībhāvaṁ.</span><br />
</p>
<p id="cnd22c83p2">
<span class="m-text m-primary">**Dhammamadesesī**ti.</span><br />
</p>
<p id="cnd22c83p3">
<span class="m-text m-primary">**Dhamman**ti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ, cattāro satipaṭṭhāne cattāro sammappadhāne cattāro iddhipāde pañcindriyāni pañca balāni satta bojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ ācikkhi desesi paññapesi paṭṭhapesi vivari vibhaji uttānīakāsi pakāsesīti—</span><br />
</p>
<p id="cnd22c83p4">
<span class="m-text m-primary">yo me dhammamadesesi.</span><br />
</p>
<p id="cnd22c84p1">
<span class="m-text m-primary">**Sandiṭṭhikamakālikan**ti sandiṭṭhikaṁ akālikaṁ ehipassikaṁ opaneyyikaṁ paccattaṁ veditabbaṁ viññūhīti, evaṁ sandiṭṭhikaṁ.</span><br />
</p>
<p id="cnd22c84p2">
<span class="m-text m-primary">Atha vā yo diṭṭheva dhamme ariyaṁ aṭṭhaṅgikaṁ maggaṁ bhāveti, tassa maggassa anantarā samanantarā adhigacchateva phalaṁ vindati paṭilabhatīti, evampi sandiṭṭhikaṁ.</span><br />
</p>
<p id="cnd22c84p3">
<span class="m-text m-primary">**Akālikan**ti yathā manussā kālikaṁ dhanaṁ datvā anantarā na labhanti, kālaṁ āgamenti, nevāyaṁ dhammo.</span><br />
</p>
<p id="cnd22c84p4">
<span class="m-text m-primary">Yo diṭṭheva dhamme ariyaṁ aṭṭhaṅgikaṁ maggaṁ bhāveti, tassa maggassa anantarā samanantarā adhigacchateva phalaṁ vindati paṭilabhati, na parattha na paraloke, evaṁ akālikanti—</span><br />
</p>
<p id="cnd22c84p5">
<span class="m-text m-primary">sandiṭṭhikamakālikaṁ.</span><br />
</p>
<p id="cnd22c85p1">
<span class="m-text m-primary">**Taṇhakkhayamanītikan**ti.</span><br />
</p>
<p id="cnd22c85p2">
<span class="m-text m-primary">**Taṇhā**ti rūpataṇhā …pe… dhammataṇhā.</span><br />
</p>
<p id="cnd22c85p3">
<span class="m-text m-primary">**Taṇhakkhayan**ti taṇhakkhayaṁ rāgakkhayaṁ dosakkhayaṁ mohakkhayaṁ gatikkhayaṁ upapattikkhayaṁ paṭisandhikkhayaṁ bhavakkhayaṁ saṁsārakkhayaṁ vaṭṭakkhayaṁ.</span><br />
</p>
<p id="cnd22c85p4">
<span class="m-text m-primary">**Anītikan**ti **īti** vuccanti kilesā ca khandhā ca abhisaṅkhārā ca.</span><br />
</p>
<p id="cnd22c85p5">
<span class="m-text m-primary">Ītippahānaṁ ītivūpasamaṁ ītipaṭippassaddhiṁ amataṁ nibbānanti—</span><br />
</p>
<p id="cnd22c85p6">
<span class="m-text m-primary">taṇhakkhayamanītikaṁ.</span><br />
</p>
<p id="cnd22c86p1">
<span class="m-text m-primary">**Yassa natthi upamā kvacī**ti.</span><br />
</p>
<p id="cnd22c86p2">
<span class="m-text m-primary">**Yassā**ti nibbānassa.</span><br />
</p>
<p id="cnd22c86p3">
<span class="m-text m-primary">**Natthi upamā**ti upamā natthi, upanidhā natthi, sadisaṁ natthi, paṭibhāgo natthi na atthi na saṁvijjati nupalabbhati.</span><br />
</p>
<p id="cnd22c86p4">
<span class="m-text m-primary">**Kvacī**ti kvaci kimhici katthaci ajjhattaṁ vā bahiddhā vā ajjhattabahiddhā vāti—</span><br />
</p>
<p id="cnd22c86p5">
<span class="m-text m-primary">yassa natthi upamā kvaci.</span><br />
</p>
<p id="cnd22c86p6">
<span class="m-text m-primary">Tenāha thero piṅgiyo—</span><br />
</p>
<p id="cnd22c87p1">
<span class="m-text m-primary">“Yo me dhammamadesesi,</span><br />
</p>
<p id="cnd22c87p2">
<span class="m-text m-primary">Sandiṭṭhikamakālikaṁ;</span><br />
</p>
<p id="cnd22c87p3">
<span class="m-text m-primary">Taṇhakkhayamanītikaṁ,</span><br />
</p>
<p id="cnd22c87p4">
<span class="m-text m-primary">Yassa natthi upamā kvacī”ti.</span><br />
</p>
<p id="cnd22c88p1">
<span class="m-text m-primary">**Passāmi naṁ manasā cakkhunāva,**</span><br />
</p>
<p id="cnd22c88p2">
<span class="m-text m-primary">**Rattindivaṁ brāhmaṇa appamatto;**</span><br />
</p>
<p id="cnd22c88p3">
<span class="m-text m-primary">**Namassamāno vivasemi rattiṁ,**</span><br />
</p>
<p id="cnd22c88p4">
<span class="m-text m-primary">**Teneva maññāmi avippavāsaṁ. **</span><br />
</p>
<p id="cnd22c89p1">
<span class="m-text m-primary">**Passāmi naṁ manasā cakkhunāvā**ti yathā cakkhumā puriso āloke rūpagatāni passeyya dakkheyya olokeyya nijjhāyeyya upaparikkheyya, evamevāhaṁ buddhaṁ bhagavantaṁ manasā passāmi dakkhāmi olokemi nijjhāyāmi upaparikkhāmīti—</span><br />
</p>
<p id="cnd22c89p2">
<span class="m-text m-primary">passāmi naṁ manasā cakkhunāva.</span><br />
</p>
<p id="cnd22c90p1">
<span class="m-text m-primary">**Rattindivaṁ brāhmaṇa appamatto**ti rattiñca divā ca buddhānussatiṁ manasā bhāvento appamattoti—</span><br />
</p>
<p id="cnd22c90p2">
<span class="m-text m-primary">rattindivaṁ brāhmaṇa appamatto.</span><br />
</p>
<p id="cnd22c91p1">
<span class="m-text m-primary">**Namassamāno vivasemi rattin**ti.</span><br />
</p>
<p id="cnd22c91p2">
<span class="m-text m-primary">**Namassamāno**ti kāyena vā namassamāno, vācāya vā namassamāno, cittena vā namassamāno, anvatthapaṭipattiyā vā namassamāno, dhammānudhammapaṭipattiyā vā namassamāno sakkāramāno garukāramāno mānayamāno pūjayamāno rattindivaṁ vivasemi atināmemi atikkamemīti—</span><br />
</p>
<p id="cnd22c91p3">
<span class="m-text m-primary">namassamāno vivasemi rattiṁ.</span><br />
</p>
<p id="cnd22c92p1">
<span class="m-text m-primary">**Teneva maññāmi avippavāsan**ti tāya buddhānussatiyā bhāvento avippavāsoti taṁ maññāmi, avippavuṭṭhoti taṁ maññāmi jānāmi.</span><br />
</p>
<p id="cnd22c92p2">
<span class="m-text m-primary">Evaṁ jānāmi evaṁ ājānāmi evaṁ vijānāmi evaṁ paṭivijānāmi evaṁ paṭivijjhāmīti—</span><br />
</p>
<p id="cnd22c92p3">
<span class="m-text m-primary">teneva maññāmi avippavāsaṁ.</span><br />
</p>
<p id="cnd22c92p4">
<span class="m-text m-primary">Tenāha thero piṅgiyo—</span><br />
</p>
<p id="cnd22c93p1">
<span class="m-text m-primary">“Passāmi naṁ manasā cakkhunāva,</span><br />
</p>
<p id="cnd22c93p2">
<span class="m-text m-primary">Rattindivaṁ brāhmaṇa appamatto;</span><br />
</p>
<p id="cnd22c93p3">
<span class="m-text m-primary">Namassamāno vivasemi rattiṁ,</span><br />
</p>
<p id="cnd22c93p4">
<span class="m-text m-primary">Teneva maññāmi avippavāsan”ti.</span><br />
</p>
<p id="cnd22c94p1">
<span class="m-text m-primary">**Saddhā ca pīti ca mano sati ca,**</span><br />
</p>
<p id="cnd22c94p2">
<span class="m-text m-primary">**Nāpentime gotamasāsanamhā;**</span><br />
</p>
<p id="cnd22c94p3">
<span class="m-text m-primary">**Yaṁ yaṁ disaṁ vajati bhūripañño,**</span><br />
</p>
<p id="cnd22c94p4">
<span class="m-text m-primary">**Sa tena teneva natohamasmi. **</span><br />
</p>
<p id="cnd22c95p1">
<span class="m-text m-primary">**Saddhā ca pīti ca mano sati cā**ti.</span><br />
</p>
<p id="cnd22c95p2">
<span class="m-text m-primary">**Saddhā**ti yā ca bhagavantaṁ ārabbha saddhā saddahanā okappanā abhippasādo saddhā saddhindriyaṁ saddhābalaṁ.</span><br />
</p>
<p id="cnd22c95p3">
<span class="m-text m-primary">**Pītī**ti yā bhagavantaṁ ārabbha pīti pāmojjaṁ modanā āmodanā pamodanā hāso pahāso vitti tuṭṭhi odagyaṁ attamanatā cittassa.</span><br />
</p>
<p id="cnd22c95p4">
<span class="m-text m-primary">**Mano**ti yañca bhagavantaṁ ārabbha cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu.</span><br />
</p>
<p id="cnd22c95p5">
<span class="m-text m-primary">**Satī**ti yā bhagavantaṁ ārabbha sati anussati sammāsatīti—</span><br />
</p>
<p id="cnd22c95p6">
<span class="m-text m-primary">saddhā ca pīti ca mano sati ca.</span><br />
</p>
<p id="cnd22c96p1">
<span class="m-text m-primary">**Nāpentime gotamasāsanamhā**ti ime cattāro dhammā gotamasāsanā buddhasāsanā jinasāsanā tathāgatasāsanā arahantasāsanā nāpenti na gacchanti na vijahanti na vināsentīti—</span><br />
</p>
<p id="cnd22c96p2">
<span class="m-text m-primary">nāpentime gotamasāsanamhā.</span><br />
</p>
<p id="cnd22c97p1">
<span class="m-text m-primary">**Yaṁ yaṁ disaṁ vajati bhūripañño**ti.</span><br />
</p>
<p id="cnd22c97p2">
<span class="m-text m-primary">**Yaṁ yaṁ disan**ti puratthimaṁ vā disaṁ pacchimaṁ vā disaṁ dakkhiṇaṁ vā disaṁ uttaraṁ vā disaṁ vajati gacchati kamati abhikkamati.</span><br />
</p>
<p id="cnd22c97p3">
<span class="m-text m-primary">**Bhūripañño**ti bhūripañño mahāpañño tikkhapañño puthupañño hāsapañño javanapañño nibbedhikapañño.</span><br />
</p>
<p id="cnd22c97p4">
<span class="m-text m-primary">Bhūri vuccati pathavī.</span><br />
</p>
<p id="cnd22c97p5">
<span class="m-text m-primary">Bhagavā tāya pathavisamāya paññāya vipulāya vitthatāya samannāgatoti—</span><br />
</p>
<p id="cnd22c97p6">
<span class="m-text m-primary">yaṁ yaṁ disaṁ vajati bhūripañño.</span><br />
</p>
<p id="cnd22c98p1">
<span class="m-text m-primary">**Sa tena teneva natohamasmī**ti so yena buddho tena teneva nato tanninno tappoṇo tappabbhāro tadadhimutto tadadhipateyyoti—</span><br />
</p>
<p id="cnd22c98p2">
<span class="m-text m-primary">sa tena teneva natohamasmi.</span><br />
</p>
<p id="cnd22c98p3">
<span class="m-text m-primary">Tenāha thero piṅgiyo—</span><br />
</p>
<p id="cnd22c99p1">
<span class="m-text m-primary">“Saddhā ca pīti ca mano sati ca,</span><br />
</p>
<p id="cnd22c99p2">
<span class="m-text m-primary">Nāpentime gotamasāsanamhā;</span><br />
</p>
<p id="cnd22c99p3">
<span class="m-text m-primary">Yaṁ yaṁ disaṁ vajati bhūripañño,</span><br />
</p>
<p id="cnd22c99p4">
<span class="m-text m-primary">Sa tena teneva natohamasmī”ti.</span><br />
</p>
<p id="cnd22c100p1">
<span class="m-text m-primary">**Jiṇṇassa me dubbalathāmakassa,**</span><br />
</p>
<p id="cnd22c100p2">
<span class="m-text m-primary">**Teneva kāyo na paleti tattha;**</span><br />
</p>
<p id="cnd22c100p3">
<span class="m-text m-primary">**Saṅkappayantāya vajāmi niccaṁ,**</span><br />
</p>
<p id="cnd22c100p4">
<span class="m-text m-primary">**Mano hi me brāhmaṇa tena yutto. **</span><br />
</p>
<p id="cnd22c101p1">
<span class="m-text m-primary">**Jiṇṇassa me dubbalathāmakassā**ti jiṇṇassa vuḍḍhassa mahallakassa addhagatassa vayoanuppattassa.</span><br />
</p>
<p id="cnd22c101p2">
<span class="m-text m-primary">**Dubbalathāmakassā**ti dubbalathāmakassa appathāmakassa parittathāmakassāti—</span><br />
</p>
<p id="cnd22c101p3">
<span class="m-text m-primary">jiṇṇassa me dubbalathāmakassa.</span><br />
</p>
<p id="cnd22c102p1">
<span class="m-text m-primary">**Teneva kāyo na paleti tatthā**ti kāyo yena buddho tena na paleti na vajati na gacchati nātikkamatīti—</span><br />
</p>
<p id="cnd22c102p2">
<span class="m-text m-primary">teneva kāyo na paleti tattha.</span><br />
</p>
<p id="cnd22c103p1">
<span class="m-text m-primary">**Saṅkappayantāya vajāmi niccan**ti saṅkappagamanena vitakkagamanena ñāṇagamanena paññāgamanena buddhigamanena vajāmi gacchāmi atikkamāmīti—</span><br />
</p>
<p id="cnd22c103p2">
<span class="m-text m-primary">saṅkappayantāya vajāmi niccaṁ.</span><br />
</p>
<p id="cnd22c104p1">
<span class="m-text m-primary">**Mano hi me brāhmaṇa tena yutto**ti.</span><br />
</p>
<p id="cnd22c104p2">
<span class="m-text m-primary">**Mano**ti yaṁ cittaṁ mano mānasaṁ …pe… tajjā manoviññāṇadhātu.</span><br />
</p>
<p id="cnd22c104p3">
<span class="m-text m-primary">**Mano hi me brāhmaṇa tena yutto**ti mano yena buddho tena yutto payutto saṁyuttoti—</span><br />
</p>
<p id="cnd22c104p4">
<span class="m-text m-primary">mano hi me brāhmaṇa tena yutto.</span><br />
</p>
<p id="cnd22c104p5">
<span class="m-text m-primary">Tenāha thero piṅgiyo—</span><br />
</p>
<p id="cnd22c105p1">
<span class="m-text m-primary">“Jiṇṇassa me dubbalathāmakassa,</span><br />
</p>
<p id="cnd22c105p2">
<span class="m-text m-primary">Teneva kāyo na paleti tattha;</span><br />
</p>
<p id="cnd22c105p3">
<span class="m-text m-primary">Saṅkappayantāya vajāmi niccaṁ,</span><br />
</p>
<p id="cnd22c105p4">
<span class="m-text m-primary">Mano hi me brāhmaṇa tena yutto”ti.</span><br />
</p>
<p id="cnd22c106p1">
<span class="m-text m-primary">**Paṅke sayāno pariphandamāno,**</span><br />
</p>
<p id="cnd22c106p2">
<span class="m-text m-primary">**Dīpā dīpaṁ upallaviṁ;**</span><br />
</p>
<p id="cnd22c106p3">
<span class="m-text m-primary">**Athaddasāsiṁ sambuddhaṁ,**</span><br />
</p>
<p id="cnd22c106p4">
<span class="m-text m-primary">**Oghatiṇṇamanāsavaṁ. **</span><br />
</p>
<p id="cnd22c107p1">
<span class="m-text m-primary">**Paṅke sayāno pariphandamāno**ti.</span><br />
</p>
<p id="cnd22c107p2">
<span class="m-text m-primary">**Paṅke sayāno**ti kāmapaṅke kāmakaddame kāmakilese kāmabaḷise kāmapariḷāhe kāmapalibodhe semāno sayamāno vasamāno āvasamāno parivasamāno ti—</span><br />
</p>
<p id="cnd22c107p3">
<span class="m-text m-primary">paṅke sayāno.</span><br />
</p>
<p id="cnd22c107p4">
<span class="m-text m-primary">**Pariphandamāno**ti taṇhāphandanāya phandamāno,</span><br />
</p>
<p id="cnd22c107p5">
<span class="m-text m-primary">diṭṭhiphandanāya phandamāno,</span><br />
</p>
<p id="cnd22c107p6">
<span class="m-text m-primary">kilesaphandanāya phandamāno,</span><br />
</p>
<p id="cnd22c107p7">
<span class="m-text m-primary">payogaphandanāya phandamāno,</span><br />
</p>
<p id="cnd22c107p8">
<span class="m-text m-primary">vipākaphandanāya phandamāno,</span><br />
</p>
<p id="cnd22c107p9">
<span class="m-text m-primary">manoduccaritaphandanāya phandamāno,</span><br />
</p>
<p id="cnd22c107p10">
<span class="m-text m-primary">ratto rāgena phandamāno,</span><br />
</p>
<p id="cnd22c107p11">
<span class="m-text m-primary">duṭṭho dosena phandamāno,</span><br />
</p>
<p id="cnd22c107p12">
<span class="m-text m-primary">mūḷho mohena phandamāno,</span><br />
</p>
<p id="cnd22c107p13">
<span class="m-text m-primary">vinibandho mānena phandamāno,</span><br />
</p>
<p id="cnd22c107p14">
<span class="m-text m-primary">parāmaṭṭho diṭṭhiyā phandamāno,</span><br />
</p>
<p id="cnd22c107p15">
<span class="m-text m-primary">vikkhepagato uddhaccena phandamāno,</span><br />
</p>
<p id="cnd22c107p16">
<span class="m-text m-primary">aniṭṭhaṅgato vicikicchāya phandamāno,</span><br />
</p>
<p id="cnd22c107p17">
<span class="m-text m-primary">thāmagato anusayehi phandamāno,</span><br />
</p>
<p id="cnd22c107p18">
<span class="m-text m-primary">lābhena phandamāno,</span><br />
</p>
<p id="cnd22c107p19">
<span class="m-text m-primary">alābhena phandamāno,</span><br />
</p>
<p id="cnd22c107p20">
<span class="m-text m-primary">yasena phandamāno,</span><br />
</p>
<p id="cnd22c107p21">
<span class="m-text m-primary">ayasena phandamāno,</span><br />
</p>
<p id="cnd22c107p22">
<span class="m-text m-primary">pasaṁsāya phandamāno,</span><br />
</p>
<p id="cnd22c107p23">
<span class="m-text m-primary">nindāya phandamāno,</span><br />
</p>
<p id="cnd22c107p24">
<span class="m-text m-primary">sukhena phandamāno,</span><br />
</p>
<p id="cnd22c107p25">
<span class="m-text m-primary">dukkhena phandamāno,</span><br />
</p>
<p id="cnd22c107p26">
<span class="m-text m-primary">jātiyā phandamāno,</span><br />
</p>
<p id="cnd22c107p27">
<span class="m-text m-primary">jarāya phandamāno,</span><br />
</p>
<p id="cnd22c107p28">
<span class="m-text m-primary">byādhinā phandamāno,</span><br />
</p>
<p id="cnd22c107p29">
<span class="m-text m-primary">maraṇena phandamāno,</span><br />
</p>
<p id="cnd22c107p30">
<span class="m-text m-primary">sokaparidevadukkhadomanassupāyāsehi phandamāno,</span><br />
</p>
<p id="cnd22c107p31">
<span class="m-text m-primary">nerayikena dukkhena phandamāno,</span><br />
</p>
<p id="cnd22c107p32">
<span class="m-text m-primary">tiracchānayonikena dukkhena phandamāno,</span><br />
</p>
<p id="cnd22c107p33">
<span class="m-text m-primary">pettivisayikena dukkhena phandamāno,</span><br />
</p>
<p id="cnd22c107p34">
<span class="m-text m-primary">mānusikena dukkhena …pe…</span><br />
</p>
<p id="cnd22c107p35">
<span class="m-text m-primary">gabbhokkantimūlakena dukkhena …</span><br />
</p>
<p id="cnd22c107p36">
<span class="m-text m-primary">gabbhaṭṭhitimūlakena dukkhena …</span><br />
</p>
<p id="cnd22c107p37">
<span class="m-text m-primary">gabbhavuṭṭhānamūlakena dukkhena …</span><br />
</p>
<p id="cnd22c107p38">
<span class="m-text m-primary">jātassūpanibandhakena dukkhena …</span><br />
</p>
<p id="cnd22c107p39">
<span class="m-text m-primary">jātassa parādheyyakena dukkhena …</span><br />
</p>
<p id="cnd22c107p40">
<span class="m-text m-primary">attūpakkamena dukkhena …</span><br />
</p>
<p id="cnd22c107p41">
<span class="m-text m-primary">parūpakkamena dukkhena …</span><br />
</p>
<p id="cnd22c107p42">
<span class="m-text m-primary">saṅkhāradukkhena …</span><br />
</p>
<p id="cnd22c107p43">
<span class="m-text m-primary">vipariṇāmadukkhena …</span><br />
</p>
<p id="cnd22c107p44">
<span class="m-text m-primary">cakkhurogena dukkhena …</span><br />
</p>
<p id="cnd22c107p45">
<span class="m-text m-primary">sotarogena dukkhena …</span><br />
</p>
<p id="cnd22c107p46">
<span class="m-text m-primary">ghānarogena dukkhena …</span><br />
</p>
<p id="cnd22c107p47">
<span class="m-text m-primary">jivhārogena dukkhena …</span><br />
</p>
<p id="cnd22c107p48">
<span class="m-text m-primary">kāyarogena dukkhena …</span><br />
</p>
<p id="cnd22c107p49">
<span class="m-text m-primary">sīsarogena dukkhena …</span><br />
</p>
<p id="cnd22c107p50">
<span class="m-text m-primary">kaṇṇarogena dukkhena …</span><br />
</p>
<p id="cnd22c107p51">
<span class="m-text m-primary">mukharogena dukkhena …</span><br />
</p>
<p id="cnd22c107p52">
<span class="m-text m-primary">dantarogena dukkhena …</span><br />
</p>
<p id="cnd22c107p53">
<span class="m-text m-primary">oṭṭharogena dukkhena …</span><br />
</p>
<p id="cnd22c107p54">
<span class="m-text m-primary">kāsena …</span><br />
</p>
<p id="cnd22c107p55">
<span class="m-text m-primary">sāsena …</span><br />
</p>
<p id="cnd22c107p56">
<span class="m-text m-primary">pināsena …</span><br />
</p>
<p id="cnd22c107p57">
<span class="m-text m-primary">ḍāhena …</span><br />
</p>
<p id="cnd22c107p58">
<span class="m-text m-primary">jarena …</span><br />
</p>
<p id="cnd22c107p59">
<span class="m-text m-primary">kucchirogena …</span><br />
</p>
<p id="cnd22c107p60">
<span class="m-text m-primary">mucchāya …</span><br />
</p>
<p id="cnd22c107p61">
<span class="m-text m-primary">pakkhandikāya …</span><br />
</p>
<p id="cnd22c107p62">
<span class="m-text m-primary">sūlāya …</span><br />
</p>
<p id="cnd22c107p63">
<span class="m-text m-primary">visūcikāya …</span><br />
</p>
<p id="cnd22c107p64">
<span class="m-text m-primary">kuṭṭhena …</span><br />
</p>
<p id="cnd22c107p65">
<span class="m-text m-primary">gaṇḍena …</span><br />
</p>
<p id="cnd22c107p66">
<span class="m-text m-primary">kilāsena …</span><br />
</p>
<p id="cnd22c107p67">
<span class="m-text m-primary">sosena …</span><br />
</p>
<p id="cnd22c107p68">
<span class="m-text m-primary">apamārena …</span><br />
</p>
<p id="cnd22c107p69">
<span class="m-text m-primary">dadduyā …</span><br />
</p>
<p id="cnd22c107p70">
<span class="m-text m-primary">kaṇḍuyā …</span><br />
</p>
<p id="cnd22c107p71">
<span class="m-text m-primary">kacchuyā …</span><br />
</p>
<p id="cnd22c107p72">
<span class="m-text m-primary">rakhasāya …</span><br />
</p>
<p id="cnd22c107p73">
<span class="m-text m-primary">vitacchikāya …</span><br />
</p>
<p id="cnd22c107p74">
<span class="m-text m-primary">lohitapittena …</span><br />
</p>
<p id="cnd22c107p75">
<span class="m-text m-primary">madhumehena …</span><br />
</p>
<p id="cnd22c107p76">
<span class="m-text m-primary">aṁsāya …</span><br />
</p>
<p id="cnd22c107p77">
<span class="m-text m-primary">piḷakāya …</span><br />
</p>
<p id="cnd22c107p78">
<span class="m-text m-primary">bhagandalāya …</span><br />
</p>
<p id="cnd22c107p79">
<span class="m-text m-primary">pittasamuṭṭhānena ābādhena …</span><br />
</p>
<p id="cnd22c107p80">
<span class="m-text m-primary">semhasamuṭṭhānena ābādhena …</span><br />
</p>
<p id="cnd22c107p81">
<span class="m-text m-primary">vātasamuṭṭhānena ābādhena …</span><br />
</p>
<p id="cnd22c107p82">
<span class="m-text m-primary">sannipātikena ābādhena …</span><br />
</p>
<p id="cnd22c107p83">
<span class="m-text m-primary">utupariṇāmajena ābādhena …</span><br />
</p>
<p id="cnd22c107p84">
<span class="m-text m-primary">visamaparihārajena ābādhena …</span><br />
</p>
<p id="cnd22c107p85">
<span class="m-text m-primary">opakkamikena ābādhena …</span><br />
</p>
<p id="cnd22c107p86">
<span class="m-text m-primary">kammavipākajena ābādhena …</span><br />
</p>
<p id="cnd22c107p87">
<span class="m-text m-primary">sītena …</span><br />
</p>
<p id="cnd22c107p88">
<span class="m-text m-primary">uṇhena …</span><br />
</p>
<p id="cnd22c107p89">
<span class="m-text m-primary">jighacchāya …</span><br />
</p>
<p id="cnd22c107p90">
<span class="m-text m-primary">pipāsāya …</span><br />
</p>
<p id="cnd22c107p91">
<span class="m-text m-primary">uccārena …</span><br />
</p>
<p id="cnd22c107p92">
<span class="m-text m-primary">passāvena …</span><br />
</p>
<p id="cnd22c107p93">
<span class="m-text m-primary">ḍaṁsamakasavātātapasarīsapasamphassena dukkhena …</span><br />
</p>
<p id="cnd22c107p94">
<span class="m-text m-primary">mātumaraṇena dukkhena …</span><br />
</p>
<p id="cnd22c107p95">
<span class="m-text m-primary">pitumaraṇena dukkhena …</span><br />
</p>
<p id="cnd22c107p96">
<span class="m-text m-primary">puttamaraṇena dukkhena …</span><br />
</p>
<p id="cnd22c107p97">
<span class="m-text m-primary">dhītumaraṇena dukkhena …</span><br />
</p>
<p id="cnd22c107p98">
<span class="m-text m-primary">ñātibyasanena dukkhena …</span><br />
</p>
<p id="cnd22c107p99">
<span class="m-text m-primary">bhogabyasanena dukkhena …</span><br />
</p>
<p id="cnd22c107p100">
<span class="m-text m-primary">rogabyasanena dukkhena …</span><br />
</p>
<p id="cnd22c107p101">
<span class="m-text m-primary">sīlabyasanena dukkhena …</span><br />
</p>
<p id="cnd22c107p102">
<span class="m-text m-primary">diṭṭhibyasanena dukkhena phandamāno pariphandamāno pavedhamāno sampavedhamānoti—</span><br />
</p>
<p id="cnd22c107p103">
<span class="m-text m-primary">paṅke sayāno pariphandamāno.</span><br />
</p>
<p id="cnd22c108p1">
<span class="m-text m-primary">**Dīpā dīpaṁ upallavin**ti satthārato satthāraṁ dhammakkhānato dhammakkhānaṁ gaṇato gaṇaṁ diṭṭhiyā diṭṭhiṁ paṭipadāya paṭipadaṁ maggato maggaṁ pallaviṁ upallaviṁ sampallavinti—</span><br />
</p>
<p id="cnd22c108p2">
<span class="m-text m-primary">dīpā dīpaṁ upallaviṁ.</span><br />
</p>
<p id="cnd22c109p1">
<span class="m-text m-primary">**Athaddasāsiṁ sambuddhan**ti.</span><br />
</p>
<p id="cnd22c109p2">
<span class="m-text m-primary">**Athā**ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ—</span><br />
</p>
<p id="cnd22c109p3">
<span class="m-text m-primary">athāti.</span><br />
</p>
<p id="cnd22c109p4">
<span class="m-text m-primary">**Addasāsin**ti addasaṁ addakkhiṁ apassiṁ paṭivijjhiṁ.</span><br />
</p>
<p id="cnd22c109p5">
<span class="m-text m-primary">**Buddho**ti yo so bhagavā sayambhū anācariyako …pe…</span><br />
</p>
<p id="cnd22c109p6">
<span class="m-text m-primary">sacchikā paññatti, yadidaṁ buddhoti—</span><br />
</p>
<p id="cnd22c109p7">
<span class="m-text m-primary">athaddasāsiṁ sambuddhaṁ.</span><br />
</p>
<p id="cnd22c110p1">
<span class="m-text m-primary">**Oghatiṇṇamanāsavan**ti.</span><br />
</p>
<p id="cnd22c110p2">
<span class="m-text m-primary">**Oghatiṇṇan**ti bhagavā kāmoghaṁ tiṇṇo,</span><br />
</p>
<p id="cnd22c110p3">
<span class="m-text m-primary">bhavoghaṁ tiṇṇo,</span><br />
</p>
<p id="cnd22c110p4">
<span class="m-text m-primary">diṭṭhoghaṁ tiṇṇo,</span><br />
</p>
<p id="cnd22c110p5">
<span class="m-text m-primary">avijjoghaṁ tiṇṇo,</span><br />
</p>
<p id="cnd22c110p6">
<span class="m-text m-primary">sabbasaṁsārapathaṁ tiṇṇo uttiṇṇo nitthiṇṇo atikkanto samatikkanto vītivatto,</span><br />
</p>
<p id="cnd22c110p7">
<span class="m-text m-primary">so vutthavāso ciṇṇacaraṇo …pe… jātimaraṇasaṁsāro,</span><br />
</p>
<p id="cnd22c110p8">
<span class="m-text m-primary">natthi tassa punabbhavoti—</span><br />
</p>
<p id="cnd22c110p9">
<span class="m-text m-primary">oghatiṇṇaṁ.</span><br />
</p>
<p id="cnd22c110p10">
<span class="m-text m-primary">**Anāsavan**ti cattāro āsavā—</span><br />
</p>
<p id="cnd22c110p11">
<span class="m-text m-primary">kāmāsavo, bhavāsavo, diṭṭhāsavo, avijjāsavo.</span><br />
</p>
<p id="cnd22c110p12">
<span class="m-text m-primary">Te āsavā buddhassa bhagavato pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.</span><br />
</p>
<p id="cnd22c110p13">
<span class="m-text m-primary">Tasmā buddho anāsavoti—</span><br />
</p>
<p id="cnd22c110p14">
<span class="m-text m-primary">oghatiṇṇamanāsavaṁ.</span><br />
</p>
<p id="cnd22c110p15">
<span class="m-text m-primary">Tenāha thero piṅgiyo—</span><br />
</p>
<p id="cnd22c111p1">
<span class="m-text m-primary">“Paṅke sayāno pariphandamāno,</span><br />
</p>
<p id="cnd22c111p2">
<span class="m-text m-primary">Dīpā dīpaṁ upallaviṁ;</span><br />
</p>
<p id="cnd22c111p3">
<span class="m-text m-primary">Athaddasāsiṁ sambuddhaṁ,</span><br />
</p>
<p id="cnd22c111p4">
<span class="m-text m-primary">Oghatiṇṇamanāsavan”ti.</span><br />
</p>
<p id="cnd22c112p1">
<span class="m-text m-primary">**Yathā ahū vakkali muttasaddho,**</span><br />
</p>
<p id="cnd22c112p2">
<span class="m-text m-primary">**Bhadrāvudho āḷavigotamo ca;**</span><br />
</p>
<p id="cnd22c112p3">
<span class="m-text m-primary">**Evameva tvampi pamuñcassu saddhaṁ,**</span><br />
</p>
<p id="cnd22c112p4">
<span class="m-text m-primary">**Gamissasi tvaṁ piṅgiya maccudheyyassa pāraṁ. **</span><br />
</p>
<p id="cnd22c113p1">
<span class="m-text m-primary">**Yathā ahū vakkali muttasaddho, bhadrāvudho āḷavigotamo cā**ti yathā vakkalitthero saddho saddhāgaruko saddhāpubbaṅgamo saddhādhimutto saddhādhipateyyo arahattappatto, yathā bhadrāvudho thero saddho saddhāgaruko saddhāpubbaṅgamo saddhādhimutto saddhādhipateyyo arahattappatto, yathā āḷavigotamo thero saddho saddhāgaruko saddhāpubbaṅgamo saddhādhimutto saddhādhipateyyo arahattappattoti—</span><br />
</p>
<p id="cnd22c113p2">
<span class="m-text m-primary">yathā ahū vakkali muttasaddho bhadrāvudho āḷavigotamo ca.</span><br />
</p>
<p id="cnd22c114p1">
<span class="m-text m-primary">**Evameva tvampi pamuñcassu saddhan**ti evameva tvaṁ saddhaṁ muñcassu pamuñcassu sampamuñcassu adhimuñcassu okappehi.</span><br />
</p>
<p id="cnd22c114p2">
<span class="m-text m-primary">“Sabbe saṅkhārā aniccā”ti saddhaṁ muñcassu pamuñcassu sampamuñcassu adhimuñcassu okappehi.</span><br />
</p>
<p id="cnd22c114p3">
<span class="m-text m-primary">“Sabbe saṅkhārā dukkhā”ti …pe…</span><br />
</p>
<p id="cnd22c114p4">
<span class="m-text m-primary">“sabbe dhammā anattā”ti saddhaṁ muñcassu pamuñcassu sampamuñcassu adhimuñcassu okappehi …pe…</span><br />
</p>
<p id="cnd22c114p5">
<span class="m-text m-primary">“yaṁ kiñci samudayadhammaṁ sabbaṁ taṁ nirodhadhamman”ti saddhaṁ muñcassu pamuñcassu, sampamuñcassu adhimuñcassu okappehīti—</span><br />
</p>
<p id="cnd22c114p6">
<span class="m-text m-primary">evameva tvampi pamuñcassu saddhaṁ.</span><br />
</p>
<p id="cnd22c115p1">
<span class="m-text m-primary">**Gamissasi tvaṁ piṅgiya maccudheyyassa pāran**ti maccudheyyaṁ vuccanti kilesā ca khandhā ca abhisaṅkhārā ca.</span><br />
</p>
<p id="cnd22c115p2">
<span class="m-text m-primary">Maccudheyyassa pāraṁ vuccati amataṁ nibbānaṁ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.</span><br />
</p>
<p id="cnd22c115p3">
<span class="m-text m-primary">**Gamissasi tvaṁ piṅgiya maccudheyyassa pāran**ti tvaṁ pāraṁ gamissasi, pāraṁ adhigamissasi, pāraṁ phassissasi, pāraṁ sacchikarissasīti—</span><br />
</p>
<p id="cnd22c115p4">
<span class="m-text m-primary">gamissasi tvaṁ piṅgiya maccudheyyassa pāraṁ.</span><br />
</p>
<p id="cnd22c115p5">
<span class="m-text m-primary">Tenāha bhagavā—</span><br />
</p>
<p id="cnd22c116p1">
<span class="m-text m-primary">“Yathā ahū vakkali muttasaddho,</span><br />
</p>
<p id="cnd22c116p2">
<span class="m-text m-primary">Bhadrāvudho āḷavigotamo ca;</span><br />
</p>
<p id="cnd22c116p3">
<span class="m-text m-primary">Evameva tvampi pamuñcassu saddhaṁ,</span><br />
</p>
<p id="cnd22c116p4">
<span class="m-text m-primary">Gamissasi tvaṁ piṅgiya maccudheyyassa pāran”ti.</span><br />
</p>
<p id="cnd22c117p1">
<span class="m-text m-primary">**Esa bhiyyo pasīdāmi,**</span><br />
</p>
<p id="cnd22c117p2">
<span class="m-text m-primary">**Sutvāna munino vaco;**</span><br />
</p>
<p id="cnd22c117p3">
<span class="m-text m-primary">**Vivaṭṭacchado sambuddho,**</span><br />
</p>
<p id="cnd22c117p4">
<span class="m-text m-primary">**Akhilo paṭibhānavā. **</span><br />
</p>
<p id="cnd22c118p1">
<span class="m-text m-primary">**Esa bhiyyo pasīdāmī**ti esa bhiyyo pasīdāmi, bhiyyo bhiyyo saddahāmi, bhiyyo bhiyyo okappemi, bhiyyo bhiyyo adhimuccāmi;</span><br />
</p>
<p id="cnd22c118p2">
<span class="m-text m-primary">“sabbe saṅkhārā aniccā”ti bhiyyo bhiyyo pasīdāmi, bhiyyo bhiyyo saddahāmi, bhiyyo bhiyyo okappemi, bhiyyo bhiyyo adhimuccāmi;</span><br />
</p>
<p id="cnd22c118p3">
<span class="m-text m-primary">“sabbe saṅkhārā dukkhā”ti bhiyyo bhiyyo pasīdāmi …pe…</span><br />
</p>
<p id="cnd22c118p4">
<span class="m-text m-primary">“sabbe dhammā anattā”ti bhiyyo bhiyyo pasīdāmi …pe…</span><br />
</p>
<p id="cnd22c118p5">
<span class="m-text m-primary">“yaṁ kiñci samudayadhammaṁ sabbaṁ taṁ nirodhadhamman”ti bhiyyo bhiyyo pasīdāmi, bhiyyo bhiyyo saddahāmi, bhiyyo bhiyyo okappemi, bhiyyo bhiyyo adhimuccāmīti—</span><br />
</p>
<p id="cnd22c118p6">
<span class="m-text m-primary">esa bhiyyo pasīdāmi.</span><br />
</p>
<p id="cnd22c119p1">
<span class="m-text m-primary">**Sutvāna munino vaco**ti.</span><br />
</p>
<p id="cnd22c119p2">
<span class="m-text m-primary">**Munī**ti monaṁ vuccati ñāṇaṁ …pe… saṅgajālamaticca so muni.</span><br />
</p>
<p id="cnd22c119p3">
<span class="m-text m-primary">**Sutvāna munino vaco**ti tuyhaṁ vacanaṁ byappathaṁ desanaṁ anusāsanaṁ anusiṭṭhaṁ sutvāna uggahetvāna upadhārayitvāna upalakkhayitvānāti—</span><br />
</p>
<p id="cnd22c119p4">
<span class="m-text m-primary">sutvāna munino vaco.</span><br />
</p>
<p id="cnd22c120p1">
<span class="m-text m-primary">**Vivaṭṭacchado sambuddho**ti.</span><br />
</p>
<p id="cnd22c120p2">
<span class="m-text m-primary">**Chadanan**ti pañca chadanāni—</span><br />
</p>
<p id="cnd22c120p3">
<span class="m-text m-primary">taṇhāchadanaṁ, diṭṭhichadanaṁ, kilesachadanaṁ, duccaritachadanaṁ, avijjāchadanaṁ.</span><br />
</p>
<p id="cnd22c120p4">
<span class="m-text m-primary">Tāni chadanāni buddhassa bhagavato vivaṭāni viddhaṁsitāni samugghāṭitāni pahīnāni samucchinnāni vūpasantāni paṭippassaddhāni abhabbuppattikāni ñāṇagginā daḍḍhāni.</span><br />
</p>
<p id="cnd22c120p5">
<span class="m-text m-primary">Tasmā buddho vivaṭṭacchado.</span><br />
</p>
<p id="cnd22c120p6">
<span class="m-text m-primary">**Buddho**ti yo so bhagavā …pe… sacchikā paññatti, yadidaṁ buddhoti—</span><br />
</p>
<p id="cnd22c120p7">
<span class="m-text m-primary">vivaṭṭacchado sambuddho.</span><br />
</p>
<p id="cnd22c121p1">
<span class="m-text m-primary">**Akhilo paṭibhānavā**ti.</span><br />
</p>
<p id="cnd22c121p2">
<span class="m-text m-primary">**Akhilo**ti rāgo khilo, doso khilo, moho khilo, kodho khilo, upanāho …pe… sabbākusalābhisaṅkhārā khilā.</span><br />
</p>
<p id="cnd22c121p3">
<span class="m-text m-primary">Te khilā buddhassa bhagavato pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.</span><br />
</p>
<p id="cnd22c121p4">
<span class="m-text m-primary">Tasmā buddho akhilo.</span><br />
</p>
<p id="cnd22c122p1">
<span class="m-text m-primary">**Paṭibhānavā**ti tayo paṭibhānavanto—</span><br />
</p>
<p id="cnd22c122p2">
<span class="m-text m-primary">pariyattipaṭibhānavā, paripucchāpaṭibhānavā, adhigamapaṭibhānavā.</span><br />
</p>
<p id="cnd22c122p3">
<span class="m-text m-primary">Katamo pariyattipaṭibhānavā?</span><br />
</p>
<p id="cnd22c122p4">
<span class="m-text m-primary">Idhekaccassa buddhavacanaṁ pariyāputaṁ hoti suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ.</span><br />
</p>
<p id="cnd22c122p5">
<span class="m-text m-primary">Tassa pariyattiṁ nissāya paṭibhāti—</span><br />
</p>
<p id="cnd22c122p6">
<span class="m-text m-primary">ayaṁ pariyattipaṭibhānavā.</span><br />
</p>
<p id="cnd22c123p1">
<span class="m-text m-primary">Katamo paripucchāpaṭibhānavā?</span><br />
</p>
<p id="cnd22c123p2">
<span class="m-text m-primary">Idhekacco paripucchitā hoti atthe ca ñāye ca lakkhaṇe ca kāraṇe ca ṭhānāṭhāne ca.</span><br />
</p>
<p id="cnd22c123p3">
<span class="m-text m-primary">Tassa paripucchaṁ nissāya paṭibhāti—</span><br />
</p>
<p id="cnd22c123p4">
<span class="m-text m-primary">ayaṁ paripucchāpaṭibhānavā.</span><br />
</p>
<p id="cnd22c124p1">
<span class="m-text m-primary">Katamo adhigamapaṭibhānavā?</span><br />
</p>
<p id="cnd22c124p2">
<span class="m-text m-primary">Idhekaccassa adhigatā honti cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko maggo, cattāro ariyamaggā, cattāri sāmaññaphalāni, catasso paṭisambhidāyo, cha abhiññāyo.</span><br />
</p>
<p id="cnd22c124p3">
<span class="m-text m-primary">Tassa attho ñāto, dhammo ñāto, nirutti ñātā.</span><br />
</p>
<p id="cnd22c124p4">
<span class="m-text m-primary">Atthe ñāte attho paṭibhāti, dhamme ñāte dhammo paṭibhāti, niruttiyā ñātāya nirutti paṭibhāti.</span><br />
</p>
<p id="cnd22c124p5">
<span class="m-text m-primary">Imesu tīsu ñāṇesu ñāṇaṁ paṭibhānapaṭisambhidā.</span><br />
</p>
<p id="cnd22c124p6">
<span class="m-text m-primary">Bhagavā imāya paṭibhānapaṭisambhidāya upeto samupeto upāgato samupāgato upapanno samupapanno samannāgato.</span><br />
</p>
<p id="cnd22c124p7">
<span class="m-text m-primary">Tasmā buddho paṭibhānavā.</span><br />
</p>
<p id="cnd22c124p8">
<span class="m-text m-primary">Yassa pariyatti natthi, paripucchā natthi, adhigamo natthi, kiṁ tassa paṭibhāyissatīti—</span><br />
</p>
<p id="cnd22c124p9">
<span class="m-text m-primary">akhilo paṭibhānavā.</span><br />
</p>
<p id="cnd22c124p10">
<span class="m-text m-primary">Tenāha thero piṅgiyo—</span><br />
</p>
<p id="cnd22c125p1">
<span class="m-text m-primary">“Esa bhiyyo pasīdāmi,</span><br />
</p>
<p id="cnd22c125p2">
<span class="m-text m-primary">sutvāna munino vaco;</span><br />
</p>
<p id="cnd22c125p3">
<span class="m-text m-primary">Vivaṭṭacchado sambuddho,</span><br />
</p>
<p id="cnd22c125p4">
<span class="m-text m-primary">akhilo paṭibhānavā”ti.</span><br />
</p>
<p id="cnd22c126p1">
<span class="m-text m-primary">**Adhideve abhiññāya,**</span><br />
</p>
<p id="cnd22c126p2">
<span class="m-text m-primary">**Sabbaṁ vedi paroparaṁ;**</span><br />
</p>
<p id="cnd22c126p3">
<span class="m-text m-primary">**Pañhānantakaro satthā,**</span><br />
</p>
<p id="cnd22c126p4">
<span class="m-text m-primary">**Kaṅkhīnaṁ paṭijānataṁ. **</span><br />
</p>
<p id="cnd22c127p1">
<span class="m-text m-primary">**Adhideve abhiññāyā**ti.</span><br />
</p>
<p id="cnd22c127p2">
<span class="m-text m-primary">**Devā**ti tayo devā—</span><br />
</p>
<p id="cnd22c127p3">
<span class="m-text m-primary">sammutidevā, upapattidevā, visuddhidevā.</span><br />
</p>
<p id="cnd22c127p4">
<span class="m-text m-primary">Katame sammutidevā?</span><br />
</p>
<p id="cnd22c127p5">
<span class="m-text m-primary">Sammutidevā vuccanti rājāno ca rājakumāro ca deviyo ca.</span><br />
</p>
<p id="cnd22c127p6">
<span class="m-text m-primary">Ime vuccanti sammutidevā.</span><br />
</p>
<p id="cnd22c127p7">
<span class="m-text m-primary">Katame upapattidevā?</span><br />
</p>
<p id="cnd22c127p8">
<span class="m-text m-primary">Upapattidevā vuccanti cātumahārājikā devā tāvatiṁsā devā …pe… brahmakāyikā devā, ye ca devā taduttari.</span><br />
</p>
<p id="cnd22c127p9">
<span class="m-text m-primary">Ime vuccanti upapattidevā.</span><br />
</p>
<p id="cnd22c127p10">
<span class="m-text m-primary">Katame visuddhidevā?</span><br />
</p>
<p id="cnd22c127p11">
<span class="m-text m-primary">Visuddhidevā vuccanti tathāgatā tathāgatasāvakā arahanto khīṇāsavā, ye ca paccekasambuddhā.</span><br />
</p>
<p id="cnd22c127p12">
<span class="m-text m-primary">Ime vuccanti visuddhidevā.</span><br />
</p>
<p id="cnd22c127p13">
<span class="m-text m-primary">Bhagavā sammutideve adhidevāti abhiññāya upapattideve adhidevāti abhiññāya, visuddhideve adhidevāti abhiññāya jānitvā tulayitvā tīrayitvā vibhāvayitvā vibhūtaṁ katvāti—</span><br />
</p>
<p id="cnd22c127p14">
<span class="m-text m-primary">adhideve abhiññāya.</span><br />
</p>
<p id="cnd22c128p1">
<span class="m-text m-primary">**Sabbaṁ vedi paroparan**ti bhagavā attano ca paresañca adhidevakare dhamme vedi aññāsi aphassi paṭivijjhi.</span><br />
</p>
<p id="cnd22c128p2">
<span class="m-text m-primary">Katame attano adhidevakarā dhammā?</span><br />
</p>
<p id="cnd22c128p3">
<span class="m-text m-primary">Sammāpaṭipadā anulomapaṭipadā apaccanīkapaṭipadā anvatthapaṭipadā dhammānudhammapaṭipadā sīlesu paripūrakāritā indriyesu guttadvāratā bhojane mattaññutā jāgariyānuyogo satisampajaññaṁ cattāro satipaṭṭhānā …pe… ariyo aṭṭhaṅgiko maggo.</span><br />
</p>
<p id="cnd22c128p4">
<span class="m-text m-primary">Ime vuccanti attano adhidevakarā dhammā.</span><br />
</p>
<p id="cnd22c129p1">
<span class="m-text m-primary">Katame paresaṁ adhidevakarā dhammā?</span><br />
</p>
<p id="cnd22c129p2">
<span class="m-text m-primary">Sammāpaṭipadā …pe… ariyo aṭṭhaṅgiko maggo.</span><br />
</p>
<p id="cnd22c129p3">
<span class="m-text m-primary">Ime vuccanti paresaṁ adhidevakarā dhammā.</span><br />
</p>
<p id="cnd22c129p4">
<span class="m-text m-primary">Evaṁ bhagavā attano ca paresañca adhidevakare dhamme vedi aññāsi aphassi paṭivijjhīti—</span><br />
</p>
<p id="cnd22c129p5">
<span class="m-text m-primary">sabbaṁ vedi paroparaṁ.</span><br />
</p>
<p id="cnd22c130p1">
<span class="m-text m-primary">**Pañhānantakaro satthā**ti bhagavā pārāyanikapañhānaṁ antakaro pariyantakaro paricchedakaro parivaṭumakaro;</span><br />
</p>
<p id="cnd22c130p2">
<span class="m-text m-primary">sabhiyapañhānaṁ antakaro pariyantakaro paricchedakaro parivaṭumakaro;</span><br />
</p>
<p id="cnd22c130p3">
<span class="m-text m-primary">sakkapañhānaṁ …pe…</span><br />
</p>
<p id="cnd22c130p4">
<span class="m-text m-primary">suyāmapañhānaṁ …</span><br />
</p>
<p id="cnd22c130p5">
<span class="m-text m-primary">bhikkhupañhānaṁ …</span><br />
</p>
<p id="cnd22c130p6">
<span class="m-text m-primary">bhikkhunīpañhānaṁ …</span><br />
</p>
<p id="cnd22c130p7">
<span class="m-text m-primary">upāsakapañhānaṁ …</span><br />
</p>
<p id="cnd22c130p8">
<span class="m-text m-primary">upāsikāpañhānaṁ …</span><br />
</p>
<p id="cnd22c130p9">
<span class="m-text m-primary">rājapañhānaṁ …</span><br />
</p>
<p id="cnd22c130p10">
<span class="m-text m-primary">khattiyapañhānaṁ …</span><br />
</p>
<p id="cnd22c130p11">
<span class="m-text m-primary">brāhmaṇapañhānaṁ …</span><br />
</p>
<p id="cnd22c130p12">
<span class="m-text m-primary">vessapañhānaṁ …</span><br />
</p>
<p id="cnd22c130p13">
<span class="m-text m-primary">suddapañhānaṁ …</span><br />
</p>
<p id="cnd22c130p14">
<span class="m-text m-primary">devapañhānaṁ …</span><br />
</p>
<p id="cnd22c130p15">
<span class="m-text m-primary">brahmapañhānaṁ antakaro pariyantakaro paricchedakaro parivaṭumakaroti—</span><br />
</p>
<p id="cnd22c130p16">
<span class="m-text m-primary">pañhānantakaro.</span><br />
</p>
<p id="cnd22c130p17">
<span class="m-text m-primary">**Satthā**ti bhagavā satthavāho.</span><br />
</p>
<p id="cnd22c130p18">
<span class="m-text m-primary">Yathā satthavāho satthe kantāraṁ tāreti, corakantāraṁ tāreti, vāḷakantāraṁ tāreti, dubbhikkhakantāraṁ tāreti, nirudakakantāraṁ tāreti uttāreti nittāreti patāreti, khemantabhūmiṁ sampāpeti;</span><br />
</p>
<p id="cnd22c130p19">
<span class="m-text m-primary">evameva bhagavā satthavāho satte kantāraṁ tāreti,</span><br />
</p>
<p id="cnd22c130p20">
<span class="m-text m-primary">jātikantāraṁ tāreti, jarākantāraṁ …pe…</span><br />
</p>
<p id="cnd22c130p21">
<span class="m-text m-primary">byādhikantāraṁ …</span><br />
</p>
<p id="cnd22c130p22">
<span class="m-text m-primary">maraṇakantāraṁ …</span><br />
</p>
<p id="cnd22c130p23">
<span class="m-text m-primary">sokaparidevadukkhadomanassupāyāsakantāraṁ tāreti,</span><br />
</p>
<p id="cnd22c130p24">
<span class="m-text m-primary">rāgakantāraṁ tāreti,</span><br />
</p>
<p id="cnd22c130p25">
<span class="m-text m-primary">dosakantāraṁ …</span><br />
</p>
<p id="cnd22c130p26">
<span class="m-text m-primary">mohakantāraṁ …</span><br />
</p>
<p id="cnd22c130p27">
<span class="m-text m-primary">mānakantāraṁ …</span><br />
</p>
<p id="cnd22c130p28">
<span class="m-text m-primary">diṭṭhikantāraṁ …</span><br />
</p>
<p id="cnd22c130p29">
<span class="m-text m-primary">kilesakantāraṁ …</span><br />
</p>
<p id="cnd22c130p30">
<span class="m-text m-primary">duccaritakantāraṁ tāreti,</span><br />
</p>
<p id="cnd22c130p31">
<span class="m-text m-primary">rāgagahanaṁ tāreti,</span><br />
</p>
<p id="cnd22c130p32">
<span class="m-text m-primary">dosagahanaṁ …</span><br />
</p>
<p id="cnd22c130p33">
<span class="m-text m-primary">mohagahanaṁ …</span><br />
</p>
<p id="cnd22c130p34">
<span class="m-text m-primary">diṭṭhigahanaṁ …</span><br />
</p>
<p id="cnd22c130p35">
<span class="m-text m-primary">kilesagahanaṁ …</span><br />
</p>
<p id="cnd22c130p36">
<span class="m-text m-primary">duccaritagahanaṁ tāreti uttāreti nittāreti patāreti;</span><br />
</p>
<p id="cnd22c130p37">
<span class="m-text m-primary">khemantaṁ amataṁ nibbānaṁ sampāpetīti—</span><br />
</p>
<p id="cnd22c130p38">
<span class="m-text m-primary">evampi bhagavā satthavāho.</span><br />
</p>
<p id="cnd22c131p1">
<span class="m-text m-primary">Atha vā bhagavā netā vinetā anunetā paññāpetā nijjhāpetā pekkhatā pasādetāti, evaṁ bhagavā satthavāho.</span><br />
</p>
<p id="cnd22c131p2">
<span class="m-text m-primary">Atha vā bhagavā anuppannassa maggassa uppādetā, asañjātassa maggassa sañjanetā, anakkhātassa maggassa akkhātā, maggaññū maggavidū maggakovido maggānugā ca pana etarahi sāvakā viharanti pacchā samannāgatāti, evampi bhagavā satthavāhoti—</span><br />
</p>
<p id="cnd22c131p3">
<span class="m-text m-primary">pañhānantakaro satthā.</span><br />
</p>
<p id="cnd22c132p1">
<span class="m-text m-primary">**Kaṅkhīnaṁ paṭijānatan**ti sakaṅkhā āgantvā nikkaṅkhā sampajjanti, sallekhā āgantvā nillekhā sampajjanti, sadveḷhakā āgantvā nidveḷhakā sampajjanti, savicikicchā āgantvā nibbicikicchā sampajjanti, sarāgā āgantvā vītarāgā sampajjanti, sadosā āgantvā vītadosā sampajjanti, samohā āgantvā vītamohā sampajjanti, sakilesā āgantvā nikkilesā sampajjantīti—</span><br />
</p>
<p id="cnd22c132p2">
<span class="m-text m-primary">kaṅkhīnaṁ paṭijānataṁ.</span><br />
</p>
<p id="cnd22c132p3">
<span class="m-text m-primary">Tenāha thero piṅgiyo—</span><br />
</p>
<p id="cnd22c133p1">
<span class="m-text m-primary">“Adhideve abhiññāya,</span><br />
</p>
<p id="cnd22c133p2">
<span class="m-text m-primary">sabbaṁ vedi paroparaṁ;</span><br />
</p>
<p id="cnd22c133p3">
<span class="m-text m-primary">Pañhānantakaro satthā,</span><br />
</p>
<p id="cnd22c133p4">
<span class="m-text m-primary">kaṅkhīnaṁ paṭijānatan”ti.</span><br />
</p>
<p id="cnd22c134p1">
<span class="m-text m-primary">**Asaṁhīraṁ asaṅkuppaṁ,**</span><br />
</p>
<p id="cnd22c134p2">
<span class="m-text m-primary">**Yassa natthi upamā kvaci;**</span><br />
</p>
<p id="cnd22c134p3">
<span class="m-text m-primary">**Addhā gamissāmi na mettha kaṅkhā,**</span><br />
</p>
<p id="cnd22c134p4">
<span class="m-text m-primary">**Evaṁ maṁ dhārehi adhimuttacittaṁ. **</span><br />
</p>
<p id="cnd22c135p1">
<span class="m-text m-primary">**Asaṁhīraṁ asaṅkuppan**ti asaṁhīraṁ vuccati amataṁ nibbānaṁ.</span><br />
</p>
<p id="cnd22c135p2">
<span class="m-text m-primary">Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.</span><br />
</p>
<p id="cnd22c135p3">
<span class="m-text m-primary">**Asaṁhīran**ti rāgena dosena mohena kodhena upanāhena makkhena paḷāsena issāya macchariyena māyāya sāṭheyyena thambhena sārambhena mānena atimānena madena pamādena sabbakilesehi sabbaduccaritehi sabbapariḷāhehi sabbāsavehi sabbadarathehi sabbasantāpehi sabbākusalābhisaṅkhārehi asaṁhāriyaṁ nibbānaṁ niccaṁ dhuvaṁ sassataṁ avipariṇāmadhammanti—</span><br />
</p>
<p id="cnd22c135p4">
<span class="m-text m-primary">asaṁhīraṁ.</span><br />
</p>
<p id="cnd22c136p1">
<span class="m-text m-primary">**Asaṅkuppan**ti asaṅkuppaṁ vuccati amataṁ nibbānaṁ.</span><br />
</p>
<p id="cnd22c136p2">
<span class="m-text m-primary">Yo so sabbasaṅkhārasamatho …pe… nirodho nibbānaṁ.</span><br />
</p>
<p id="cnd22c136p3">
<span class="m-text m-primary">Nibbānassa na uppādo paññāyati, vayo natthi, na tassa aññathattaṁ paññāyati.</span><br />
</p>
<p id="cnd22c136p4">
<span class="m-text m-primary">Nibbānaṁ niccaṁ dhuvaṁ sassataṁ avipariṇāmadhammanti—</span><br />
</p>
<p id="cnd22c136p5">
<span class="m-text m-primary">asaṁhīraṁ asaṅkuppaṁ.</span><br />
</p>
<p id="cnd22c137p1">
<span class="m-text m-primary">**Yassa natthi upamā kvacī**ti.</span><br />
</p>
<p id="cnd22c137p2">
<span class="m-text m-primary">**Yassā**ti nibbānassa.</span><br />
</p>
<p id="cnd22c137p3">
<span class="m-text m-primary">**Natthi upamā**ti upamā natthi, upanidhā natthi, sadisaṁ natthi, paṭibhāgo natthi, na atthi na saṁvijjati nupalabbhati.</span><br />
</p>
<p id="cnd22c137p4">
<span class="m-text m-primary">**Kvacī**ti kvaci kimhici katthaci ajjhattaṁ vā bahiddhā vā ajjhattabahiddhā vāti—</span><br />
</p>
<p id="cnd22c137p5">
<span class="m-text m-primary">yassa natthi upamā kvaci.</span><br />
</p>
<p id="cnd22c138p1">
<span class="m-text m-primary">**Addhā gamissāmi na mettha kaṅkhā**ti.</span><br />
</p>
<p id="cnd22c138p2">
<span class="m-text m-primary">**Addhā**ti ekaṁsavacanaṁ nissaṁsayavacanaṁ nikkaṅkhavacanaṁ advejjhavacanaṁ adveḷhakavacanaṁ niyogavacanaṁ apaṇṇakavacanaṁ aviraddhavacanaṁ avatthāpanavacanametaṁ—</span><br />
</p>
<p id="cnd22c138p3">
<span class="m-text m-primary">addhāti.</span><br />
</p>
<p id="cnd22c138p4">
<span class="m-text m-primary">**Gamissāmī**ti gamissāmi adhigamissāmi phassissāmi sacchikarissāmīti—</span><br />
</p>
<p id="cnd22c138p5">
<span class="m-text m-primary">addhā gamissāmi.</span><br />
</p>
<p id="cnd22c138p6">
<span class="m-text m-primary">**Na mettha kaṅkhā**ti.</span><br />
</p>
<p id="cnd22c138p7">
<span class="m-text m-primary">**Etthā**ti nibbāne kaṅkhā natthi, vicikicchā natthi, dveḷhakaṁ natthi, saṁsayo natthi, na atthi na saṁvijjati nupalabbhati, pahīno samucchinno vūpasanto paṭippassaddho abhabbuppattiko ñāṇagginā daḍḍhoti—</span><br />
</p>
<p id="cnd22c138p8">
<span class="m-text m-primary">addhā gamissāmi na mettha kaṅkhā.</span><br />
</p>
<p id="cnd22c139p1">
<span class="m-text m-primary">**Evaṁ maṁ dhārehi adhimuttacittan**ti.</span><br />
</p>
<p id="cnd22c139p2">
<span class="m-text m-primary">**Evaṁ maṁ dhārehī**ti evaṁ maṁ upalakkhehi.</span><br />
</p>
<p id="cnd22c139p3">
<span class="m-text m-primary">**Adhimuttacittan**ti nibbānaninnaṁ nibbānapoṇaṁ nibbānapabbhāraṁ nibbānādhimuttanti—</span><br />
</p>
<p id="cnd22c139p4">
<span class="m-text m-primary">evaṁ maṁ dhārehi adhimuttacittanti.</span><br />
</p>
<p id="cnd22c139p5">
<span class="m-text m-primary">Tenāha thero piṅgiyo—</span><br />
</p>
<p id="cnd22c140p1">
<span class="m-text m-primary">“Asaṁhīraṁ asaṅkuppaṁ,</span><br />
</p>
<p id="cnd22c140p2">
<span class="m-text m-primary">Yassa natthi upamā kvaci;</span><br />
</p>
<p id="cnd22c140p3">
<span class="m-text m-primary">Addhā gamissāmi na mettha kaṅkhā,</span><br />
</p>
<p id="cnd22c140p4">
<span class="m-text m-primary">Evaṁ maṁ dhārehi adhimuttacittan”ti.</span><br />
</p>
<p id="cnd22c140p5">
<span class="m-text m-primary">Pārāyanānugītigāthāniddeso aṭṭhārasamo.</span><br />
</p>
<p id="cnd22c140p6">
<span class="m-text m-primary">Pārāyanavaggo samatto.</span><br />
</p>
</section>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>