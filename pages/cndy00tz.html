<!DOCTYPE html>
<html lang="en" prefix="og: http://ogp.me/ns#">
<head>
  <meta charset="UTF-8" />
  <title>ms &raquo; sutta &raquo; kn &raquo; cnd &raquo; Cūḷaniddesa | Theravadan</title>
  <link rel="stylesheet" href="/static/JetBrains-Mono.css" />
  <link rel="stylesheet" href="/static/m-dark-mod.css" />
  <link rel="stylesheet" href="/static/authorcolors.css" />
  <link rel="icon" href="/images/favicon.jpeg" type="image/jpeg" />
  <link rel="canonical" href="/pages/cndy00tz.html" />
  <meta name="viewport" content="width=device-width, initial-scale=1.0" />
  <meta property="og:site_name" content="Theravadan" />
  <meta property="og:title" content="Cūḷaniddesa" />
  <meta name="twitter:title" content="Cūḷaniddesa" />
  <meta property="og:url" content="/pages/cndy00tz.html" />
  <meta property="og:description" content="Khaggavisāṇasuttaniddesa 1. Paṭhamavagga **Sabbesu bhūtesu nidhāya daṇḍaṁ,** **Aviheṭhayaṁ aññatarampi tesaṁ;** **Na puttamiccheyya kuto sahāyaṁ,** **Eko care khaggavisāṇakappo. ** **Sabbesu bhūtesu nidhāya daṇḍan**ti. **Sabbesū**ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ— sabbesūti. **Bhūtesū**ti bhūtā vuccanti tasā ca thāvarā ca. **Tasā**ti yesaṁ tasitata …" />
  <meta name="twitter:description" content="Khaggavisāṇasuttaniddesa 1. Paṭhamavagga **Sabbesu bhūtesu nidhāya daṇḍaṁ,** **Aviheṭhayaṁ aññatarampi tesaṁ;** **Na puttamiccheyya kuto sahāyaṁ,** **Eko care khaggavisāṇakappo. ** **Sabbesu bhūtesu nidhāya daṇḍan**ti. **Sabbesū**ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ— sabbesūti. **Bhūtesū**ti bhūtā vuccanti tasā ca thāvarā ca. **Tasā**ti yesaṁ tasitata …" />
  <meta name="twitter:card" content="summary" />
  <meta property="og:type" content="page" />
</head>
<body>
<header><nav id="navigation">
  <div class="m-container">
    <div class="m-row">
      <a href="/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="/pages/ms-index.html">ms</a> &raquo;
            <a href="/pages/ms-sutta-index.html">sutta</a> &raquo;
            <a href="/pages/ms-sutta-kn-index.html">kn</a> &raquo;
            <a href="/pages/ms-sutta-kn-cnd-index.html">cnd</a> &raquo;
          </span>
          Cūḷaniddesa
        </h1>
<!-- content -->
<section id="khaggavisanasuttaniddesa">
<h2><a href="#khaggavisanasuttaniddesa">Khaggavisāṇasuttaniddesa</a></h2>
<section id="pathamavagga">
<h3><a href="#pathamavagga">1. Paṭhamavagga</a></h3>
<p id="cnd23c1p1">
<span class="pali m-text">**Sabbesu bhūtesu nidhāya daṇḍaṁ,**</span><br />
</p>
<p id="cnd23c1p2">
<span class="pali m-text">**Aviheṭhayaṁ aññatarampi tesaṁ;**</span><br />
</p>
<p id="cnd23c1p3">
<span class="pali m-text">**Na puttamiccheyya kuto sahāyaṁ,**</span><br />
</p>
<p id="cnd23c1p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c2p1">
<span class="pali m-text">**Sabbesu bhūtesu nidhāya daṇḍan**ti.</span><br />
</p>
<p id="cnd23c2p2">
<span class="pali m-text">**Sabbesū**ti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—</span><br />
</p>
<p id="cnd23c2p3">
<span class="pali m-text">sabbesūti.</span><br />
</p>
<p id="cnd23c2p4">
<span class="pali m-text">**Bhūtesū**ti bhūtā vuccanti tasā ca thāvarā ca.</span><br />
</p>
<p id="cnd23c2p5">
<span class="pali m-text">**Tasā**ti yesaṁ tasitataṇhā appahīnā, yesañca bhayabheravā appahīnā.</span><br />
</p>
<p id="cnd23c2p6">
<span class="pali m-text">Kiṅkāraṇā vuccanti tasā?</span><br />
</p>
<p id="cnd23c2p7">
<span class="pali m-text">Te tasanti uttasanti paritasanti bhāyanti santāsaṁ āpajjanti, taṅkāraṇā vuccanti tasā.</span><br />
</p>
<p id="cnd23c2p8">
<span class="pali m-text">**Thāvarā**ti yesaṁ tasitataṇhā pahīnā, yesañca bhayabheravā pahīnā.</span><br />
</p>
<p id="cnd23c2p9">
<span class="pali m-text">Kiṅkāraṇā vuccanti thāvarā?</span><br />
</p>
<p id="cnd23c2p10">
<span class="pali m-text">Te na tasanti na uttasanti na paritasanti na bhāyanti na santāsaṁ āpajjanti, taṅkāraṇā vuccanti thāvarā.</span><br />
</p>
<p id="cnd23c2p11">
<span class="pali m-text">**Daṇḍan**ti tayo daṇḍā—</span><br />
</p>
<p id="cnd23c2p12">
<span class="pali m-text">kāyadaṇḍo vacīdaṇḍo manodaṇḍo.</span><br />
</p>
<p id="cnd23c2p13">
<span class="pali m-text">Tividhaṁ kāyaduccaritaṁ kāyadaṇḍo, catubbidhaṁ vacīduccaritaṁ vacīdaṇḍo, tividhaṁ manoduccaritaṁ manodaṇḍo.</span><br />
</p>
<p id="cnd23c2p14">
<span class="pali m-text">**Sabbesu bhūtesu nidhāya daṇḍan**ti sabbesu bhūtesu daṇḍaṁ nidhāya nidahitvā.</span><br />
</p>
<p id="cnd23c2p15">
<span class="pali m-text">Oropayitvā samoropayitvā nikkhipitvā paṭippassambhitvāti sabbesu bhūtesu nidhāya daṇḍaṁ.</span><br />
</p>
<p id="cnd23c3p1">
<span class="pali m-text">**Aviheṭhayaṁ aññatarampi tesan**ti ekamekampi sattaṁ pāṇinā vā leḍḍunā vā daṇḍena vā satthena vā anduyā vā rajjuyā vā aviheṭhayanto, sabbepi satte pāṇinā vā leḍḍunā vā daṇḍena vā satthena vā anduyā vā rajjuyā vā aviheṭhayantoti—</span><br />
</p>
<p id="cnd23c3p2">
<span class="pali m-text">aviheṭhayaṁ aññatarampi tesaṁ.</span><br />
</p>
<p id="cnd23c4p1">
<span class="pali m-text">**Na puttamiccheyya kuto sahāyan**ti.</span><br />
</p>
<p id="cnd23c4p2">
<span class="pali m-text">**Nā**ti paṭikkhepo;</span><br />
</p>
<p id="cnd23c4p3">
<span class="pali m-text">**puttā**ti cattāro puttā—</span><br />
</p>
<p id="cnd23c4p4">
<span class="pali m-text">atrajo putto, khettajo putto, dinnako putto, antevāsiko putto.</span><br />
</p>
<p id="cnd23c4p5">
<span class="pali m-text">**Sahāyan**ti sahāyā vuccanti yehi saha āgamanaṁ phāsu, gamanaṁ phāsu, gamanāgamanaṁ phāsu, ṭhānaṁ phāsu, nisajjanaṁ phāsu, sayanaṁ phāsu, ālapanaṁ phāsu, sallapanaṁ phāsu, ullapanaṁ phāsu, samullapanaṁ phāsu.</span><br />
</p>
<p id="cnd23c4p6">
<span class="pali m-text">**Na puttamiccheyya kuto sahāyan**ti puttampi na iccheyya na sādiyeyya na patthayeyya na pihayeyya nābhijappeyya, kuto mittaṁ vā sandiṭṭhaṁ vā sambhattaṁ vā sahāyaṁ vā iccheyya sādiyeyya patthayeyya pihayeyya abhijappeyyāti—</span><br />
</p>
<p id="cnd23c4p7">
<span class="pali m-text">na puttamiccheyya kuto sahāyaṁ.</span><br />
</p>
<p id="cnd23c5p1">
<span class="pali m-text">**Eko care khaggavisāṇakappo**ti.</span><br />
</p>
<p id="cnd23c5p2">
<span class="pali m-text">**Eko**ti so paccekasambuddho pabbajjāsaṅkhātena eko, adutiyaṭṭhena eko, taṇhāya pahānaṭṭhena eko, ekantavītarāgoti eko, ekantavītadosoti eko, ekantavītamohoti eko, ekantanikkilesoti eko, ekāyanamaggaṁ gatoti eko, eko anuttaraṁ paccekasambodhiṁ abhisambuddhoti eko.</span><br />
</p>
<p id="cnd23c6p1">
<span class="pali m-text">Kathaṁ so paccekasambuddho pabbajjāsaṅkhātena eko?</span><br />
</p>
<p id="cnd23c6p2">
<span class="pali m-text">So paccekasambuddho sabbaṁ gharāvāsapalibodhaṁ chinditvā puttadārapalibodhaṁ chinditvā ñātipalibodhaṁ chinditvā sannidhipalibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati iriyati vatteti pāleti yapeti yāpetīti—</span><br />
</p>
<p id="cnd23c6p3">
<span class="pali m-text">evaṁ so paccekasambuddho pabbajjāsaṅkhātena eko.</span><br />
</p>
<p id="cnd23c7p1">
<span class="pali m-text">Kathaṁ so paccekasambuddho adutiyaṭṭhena eko?</span><br />
</p>
<p id="cnd23c7p2">
<span class="pali m-text">So evaṁ pabbajito samāno eko araññavanapatthāni pantāni senāsanāni paṭisevati appasaddāni appanigghosāni vijanavātāni manussarāhasseyyakāni paṭisallānasāruppāni.</span><br />
</p>
<p id="cnd23c7p3">
<span class="pali m-text">So eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya pavisati, eko abhikkamati, eko paṭikkamati, eko raho nisīdati, eko caṅkamaṁ adhiṭṭhāti, eko carati viharati iriyati vatteti pāleti yapeti yāpetīti—</span><br />
</p>
<p id="cnd23c7p4">
<span class="pali m-text">evaṁ so paccekasambuddho adutiyaṭṭhena eko.</span><br />
</p>
<p id="cnd23c8p1">
<span class="pali m-text">Kathaṁ so paccekasambuddho taṇhāya pahānaṭṭhena eko?</span><br />
</p>
<p id="cnd23c8p2">
<span class="pali m-text">So evaṁ eko adutiyo appamatto ātāpī pahitatto viharanto mahāpadhānaṁ padahanto māraṁ sasenakaṁ namuciṁ kaṇhaṁ pamattabandhuṁ vidhametvā ca taṇhājāliniṁ visaritaṁ visattikaṁ pajahi vinodesi byantīakāsi anabhāvaṅgamesi.</span><br />
</p>
<p id="cnd23c9p1">
<span class="pali m-text">“Taṇhādutiyo puriso,</span><br />
</p>
<p id="cnd23c9p2">
<span class="pali m-text">dīghamaddhāna saṁsaraṁ;</span><br />
</p>
<p id="cnd23c9p3">
<span class="pali m-text">Itthabhāvaññathābhāvaṁ,</span><br />
</p>
<p id="cnd23c9p4">
<span class="pali m-text">saṁsāraṁ nātivattati.</span><br />
</p>
<p id="cnd23c10p1">
<span class="pali m-text">Etamādīnavaṁ ñatvā,</span><br />
</p>
<p id="cnd23c10p2">
<span class="pali m-text">Taṇhaṁ dukkhassa sambhavaṁ;</span><br />
</p>
<p id="cnd23c10p3">
<span class="pali m-text">Vītataṇho anādāno,</span><br />
</p>
<p id="cnd23c10p4">
<span class="pali m-text">Sato bhikkhu paribbaje”ti.</span><br />
</p>
<p id="cnd23c11p1">
<span class="pali m-text">Evaṁ so paccekasambuddho taṇhāya pahānaṭṭhena eko.</span><br />
</p>
<p id="cnd23c12p1">
<span class="pali m-text">Kathaṁ so paccekasambuddho ekantavītarāgoti eko?</span><br />
</p>
<p id="cnd23c12p2">
<span class="pali m-text">Rāgassa pahīnattā ekantavītarāgoti eko, dosassa pahīnattā ekantavītadosoti eko, mohassa pahīnattā ekantavītamohoti eko, kilesānaṁ pahīnattā ekantanikkilesoti eko.</span><br />
</p>
<p id="cnd23c12p3">
<span class="pali m-text">Evaṁ so paccekasambuddho ekantavītarāgoti eko.</span><br />
</p>
<p id="cnd23c13p1">
<span class="pali m-text">Kathaṁ so paccekasambuddho ekāyanamaggaṁ gatoti eko?</span><br />
</p>
<p id="cnd23c13p2">
<span class="pali m-text">Ekāyanamaggo vuccati cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā ariyo aṭṭhaṅgiko maggo.</span><br />
</p>
<p id="cnd23c14p1">
<span class="pali m-text">“Ekāyanaṁ jātikhayantadassī,</span><br />
</p>
<p id="cnd23c14p2">
<span class="pali m-text">Maggaṁ pajānāti hitānukampī;</span><br />
</p>
<p id="cnd23c14p3">
<span class="pali m-text">Etena maggena tariṁsu pubbe,</span><br />
</p>
<p id="cnd23c14p4">
<span class="pali m-text">Tarissanti ye ca taranti oghan”ti.</span><br />
</p>
<p id="cnd23c15p1">
<span class="pali m-text">Evaṁ so paccekasambuddho ekāyanamaggaṁ gatoti eko.</span><br />
</p>
<p id="cnd23c16p1">
<span class="pali m-text">Kathaṁ so paccekasambuddho eko anuttaraṁ paccekasambodhiṁ abhisambuddhoti eko?</span><br />
</p>
<p id="cnd23c16p2">
<span class="pali m-text">Bodhi vuccati catūsu maggesu ñāṇaṁ.</span><br />
</p>
<p id="cnd23c16p3">
<span class="pali m-text">Paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi.</span><br />
</p>
<p id="cnd23c16p4">
<span class="pali m-text">So paccekasambuddho maggapaccekasambuddho ñāṇapaccekasambuddho “sabbe saṅkhārā aniccā”ti bujjhi,</span><br />
</p>
<p id="cnd23c16p5">
<span class="pali m-text">“sabbe saṅkhārā dukkhā”ti bujjhi,</span><br />
</p>
<p id="cnd23c16p6">
<span class="pali m-text">“sabbe dhammā anattā”ti bujjhi,</span><br />
</p>
<p id="cnd23c16p7">
<span class="pali m-text">“avijjāpaccayā saṅkhārā”ti bujjhi,</span><br />
</p>
<p id="cnd23c16p8">
<span class="pali m-text">“saṅkhārapaccayā viññāṇan”ti bujjhi,</span><br />
</p>
<p id="cnd23c16p9">
<span class="pali m-text">“viññāṇapaccayā nāmarūpan”ti bujjhi,</span><br />
</p>
<p id="cnd23c16p10">
<span class="pali m-text">“nāmarūpapaccayā saḷāyatanan”ti bujjhi,</span><br />
</p>
<p id="cnd23c16p11">
<span class="pali m-text">“saḷāyatanapaccayā phasso”ti bujjhi,</span><br />
</p>
<p id="cnd23c16p12">
<span class="pali m-text">“phassapaccayā vedanā”ti bujjhi,</span><br />
</p>
<p id="cnd23c16p13">
<span class="pali m-text">“vedanāpaccayā taṇhā”ti bujjhi,</span><br />
</p>
<p id="cnd23c16p14">
<span class="pali m-text">“taṇhāpaccayā upādānan”ti bujjhi,</span><br />
</p>
<p id="cnd23c16p15">
<span class="pali m-text">“upādānapaccayā bhavo”ti bujjhi,</span><br />
</p>
<p id="cnd23c16p16">
<span class="pali m-text">“bhavapaccayā jātī”ti bujjhi,</span><br />
</p>
<p id="cnd23c16p17">
<span class="pali m-text">“jātipaccayā jarāmaraṇan”ti bujjhi;</span><br />
</p>
<p id="cnd23c16p18">
<span class="pali m-text">“avijjānirodhā saṅkhāranirodho”ti bujjhi,</span><br />
</p>
<p id="cnd23c16p19">
<span class="pali m-text">“saṅkhāranirodhā viññāṇanirodho”ti bujjhi,</span><br />
</p>
<p id="cnd23c16p20">
<span class="pali m-text">“viññāṇanirodhā nāmarūpanirodho”ti bujjhi,</span><br />
</p>
<p id="cnd23c16p21">
<span class="pali m-text">“nāmarūpanirodhā saḷāyatananirodho”ti bujjhi,</span><br />
</p>
<p id="cnd23c16p22">
<span class="pali m-text">“saḷāyatananirodhā phassanirodho”ti bujjhi,</span><br />
</p>
<p id="cnd23c16p23">
<span class="pali m-text">“phassanirodhā vedanānirodho”ti bujjhi,</span><br />
</p>
<p id="cnd23c16p24">
<span class="pali m-text">“vedanānirodhā taṇhānirodho”ti bujjhi,</span><br />
</p>
<p id="cnd23c16p25">
<span class="pali m-text">“taṇhānirodhā upādānanirodho”ti bujjhi,</span><br />
</p>
<p id="cnd23c16p26">
<span class="pali m-text">“upādānanirodhā bhavanirodho”ti bujjhi,</span><br />
</p>
<p id="cnd23c16p27">
<span class="pali m-text">“bhavanirodhā jātinirodho”ti bujjhi,</span><br />
</p>
<p id="cnd23c16p28">
<span class="pali m-text">“jātinirodhā jarāmaraṇanirodho”ti bujjhi;</span><br />
</p>
<p id="cnd23c16p29">
<span class="pali m-text">“idaṁ dukkhan”ti bujjhi,</span><br />
</p>
<p id="cnd23c16p30">
<span class="pali m-text">“ayaṁ dukkhasamudayo”ti bujjhi,</span><br />
</p>
<p id="cnd23c16p31">
<span class="pali m-text">“ayaṁ dukkhanirodho”ti bujjhi,</span><br />
</p>
<p id="cnd23c16p32">
<span class="pali m-text">“ayaṁ dukkhanirodhagāminī paṭipadā”ti bujjhi;</span><br />
</p>
<p id="cnd23c16p33">
<span class="pali m-text">“ime āsavā”ti bujjhi,</span><br />
</p>
<p id="cnd23c16p34">
<span class="pali m-text">“ayaṁ āsavasamudayo”ti bujjhi …pe…</span><br />
</p>
<p id="cnd23c16p35">
<span class="pali m-text">“ayaṁ āsavanirodhagāminī paṭipadā”ti bujjhi;</span><br />
</p>
<p id="cnd23c16p36">
<span class="pali m-text">“ime dhammā abhiññeyyā”ti bujjhi,</span><br />
</p>
<p id="cnd23c16p37">
<span class="pali m-text">“ime dhammā pahātabbā”ti bujjhi,</span><br />
</p>
<p id="cnd23c16p38">
<span class="pali m-text">“ime dhammā sacchikātabbā”ti bujjhi,</span><br />
</p>
<p id="cnd23c16p39">
<span class="pali m-text">“ime dhammā bhāvetabbā”ti bujjhi;</span><br />
</p>
<p id="cnd23c16p40">
<span class="pali m-text">channaṁ phassāyatanānaṁ samudayañca atthaṅgamañca assādañca ādīnavañca nissaraṇañca bujjhi,</span><br />
</p>
<p id="cnd23c16p41">
<span class="pali m-text">pañcannaṁ upādānakkhandhānaṁ samudayañca …pe… nissaraṇañca bujjhi,</span><br />
</p>
<p id="cnd23c16p42">
<span class="pali m-text">catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca bujjhi,</span><br />
</p>
<p id="cnd23c16p43">
<span class="pali m-text">“yaṁ kiñci samudayadhammaṁ sabbaṁ taṁ nirodhadhamman”ti bujjhi.</span><br />
</p>
<p id="cnd23c17p1">
<span class="pali m-text">Atha vā yaṁ bujjhitabbaṁ anubujjhitabbaṁ paṭibujjhitabbaṁ sambujjhitabbaṁ adhigantabbaṁ phassitabbaṁ sacchikātabbaṁ, sabbaṁ taṁ tena paccekabodhiñāṇena bujjhi anubujjhi paṭibujjhi sambujjhi adhigacchi phassesi sacchākāsīti evaṁ so paccekasambuddho eko anuttaraṁ paccekasambodhiṁ abhisambuddhoti—</span><br />
</p>
<p id="cnd23c17p2">
<span class="pali m-text">eko.</span><br />
</p>
<p id="cnd23c18p1">
<span class="pali m-text">**Care**ti aṭṭha cariyāyo—</span><br />
</p>
<p id="cnd23c18p2">
<span class="pali m-text">iriyāpathacariyā, āyatanacariyā, saticariyā, samādhicariyā, ñāṇacariyā, maggacariyā, patticariyā, lokatthacariyā.</span><br />
</p>
<p id="cnd23c18p3">
<span class="pali m-text">**Iriyāpathacariyā**ti catūsu iriyāpathesu.</span><br />
</p>
<p id="cnd23c18p4">
<span class="pali m-text">**Āyatanacariyā**ti chasu ajjhattikabāhiresu āyatanesu.</span><br />
</p>
<p id="cnd23c18p5">
<span class="pali m-text">**Saticariyā**ti catūsu satipaṭṭhānesu.</span><br />
</p>
<p id="cnd23c18p6">
<span class="pali m-text">**Samādhicariyā**ti catūsu jhānesu.</span><br />
</p>
<p id="cnd23c18p7">
<span class="pali m-text">**Ñāṇacariyā**ti catūsu ariyasaccesu.</span><br />
</p>
<p id="cnd23c18p8">
<span class="pali m-text">**Maggacariyā**ti catūsu ariyamaggesu.</span><br />
</p>
<p id="cnd23c18p9">
<span class="pali m-text">**Patticariyā**ti catūsu sāmaññaphalesu.</span><br />
</p>
<p id="cnd23c18p10">
<span class="pali m-text">**Lokatthacariyā**ti tathāgatesu arahantesu sammāsambuddhesu padesato paccekasambuddhesu padesato sāvakesu.</span><br />
</p>
<p id="cnd23c18p11">
<span class="pali m-text">Iriyāpathacariyā ca paṇidhisampannānaṁ,</span><br />
</p>
<p id="cnd23c18p12">
<span class="pali m-text">āyatanacariyā ca indriyesu guttadvārānaṁ,</span><br />
</p>
<p id="cnd23c18p13">
<span class="pali m-text">saticariyā ca appamādavihārīnaṁ,</span><br />
</p>
<p id="cnd23c18p14">
<span class="pali m-text">samādhicariyā ca adhicittamanuyuttānaṁ,</span><br />
</p>
<p id="cnd23c18p15">
<span class="pali m-text">ñāṇacariyā ca buddhisampannānaṁ,</span><br />
</p>
<p id="cnd23c18p16">
<span class="pali m-text">maggacariyā ca sammāpaṭipannānaṁ,</span><br />
</p>
<p id="cnd23c18p17">
<span class="pali m-text">patticariyā ca adhigataphalānaṁ,</span><br />
</p>
<p id="cnd23c18p18">
<span class="pali m-text">lokatthacariyā ca tathāgatānaṁ arahantānaṁ sammāsambuddhānaṁ padesato paccekabuddhānaṁ padesato sāvakānaṁ.</span><br />
</p>
<p id="cnd23c18p19">
<span class="pali m-text">Imā aṭṭha cariyāyo.</span><br />
</p>
<p id="cnd23c18p20">
<span class="pali m-text">Aparāpi aṭṭha cariyāyo—</span><br />
</p>
<p id="cnd23c18p21">
<span class="pali m-text">adhimuccanto saddhāya carati,</span><br />
</p>
<p id="cnd23c18p22">
<span class="pali m-text">paggaṇhanto vīriyena carati,</span><br />
</p>
<p id="cnd23c18p23">
<span class="pali m-text">upaṭṭhāpento satiyā carati,</span><br />
</p>
<p id="cnd23c18p24">
<span class="pali m-text">avikkhepaṁ karonto samādhinā carati,</span><br />
</p>
<p id="cnd23c18p25">
<span class="pali m-text">pajānanto paññāya carati,</span><br />
</p>
<p id="cnd23c18p26">
<span class="pali m-text">vijānanto viññāṇacariyāya carati.</span><br />
</p>
<p id="cnd23c18p27">
<span class="pali m-text">Evaṁ paṭipannassa kusalā dhammā āyāpentīti—</span><br />
</p>
<p id="cnd23c18p28">
<span class="pali m-text">āyatanacariyāya carati.</span><br />
</p>
<p id="cnd23c18p29">
<span class="pali m-text">Evaṁ paṭipanno visesamadhigacchatīti—</span><br />
</p>
<p id="cnd23c18p30">
<span class="pali m-text">visesacariyāya carati.</span><br />
</p>
<p id="cnd23c18p31">
<span class="pali m-text">Imā aṭṭha cariyāyo.</span><br />
</p>
<p id="cnd23c19p1">
<span class="pali m-text">Aparāpi aṭṭha cariyāyo—</span><br />
</p>
<p id="cnd23c19p2">
<span class="pali m-text">dassanacariyā ca sammādiṭṭhiyā,</span><br />
</p>
<p id="cnd23c19p3">
<span class="pali m-text">abhiniropanacariyā ca sammāsaṅkappassa,</span><br />
</p>
<p id="cnd23c19p4">
<span class="pali m-text">pariggahacariyā ca sammāvācāya,</span><br />
</p>
<p id="cnd23c19p5">
<span class="pali m-text">samuṭṭhānacariyā ca sammākammantassa,</span><br />
</p>
<p id="cnd23c19p6">
<span class="pali m-text">vodānacariyā ca sammāājīvassa,</span><br />
</p>
<p id="cnd23c19p7">
<span class="pali m-text">paggahacariyā ca sammāvāyāmassa,</span><br />
</p>
<p id="cnd23c19p8">
<span class="pali m-text">upaṭṭhānacariyā ca sammāsatiyā,</span><br />
</p>
<p id="cnd23c19p9">
<span class="pali m-text">avikkhepacariyā ca sammāsamādhissa.</span><br />
</p>
<p id="cnd23c19p10">
<span class="pali m-text">Imā aṭṭha cariyāyo.</span><br />
</p>
<p id="cnd23c20p1">
<span class="pali m-text">**Khaggavisāṇakappo**ti yathā khaggassa nāma visāṇaṁ ekaṁ hoti adutiyaṁ, evameva so paccekasambuddho takkappo tassadiso tappaṭibhāgo.</span><br />
</p>
<p id="cnd23c20p2">
<span class="pali m-text">Yathā atiloṇaṁ vuccati loṇakappo,</span><br />
</p>
<p id="cnd23c20p3">
<span class="pali m-text">atitittakaṁ vuccati tittakappo,</span><br />
</p>
<p id="cnd23c20p4">
<span class="pali m-text">atimadhuraṁ vuccati madhurakappo,</span><br />
</p>
<p id="cnd23c20p5">
<span class="pali m-text">atiuṇhaṁ vuccati aggikappo,</span><br />
</p>
<p id="cnd23c20p6">
<span class="pali m-text">atisītalaṁ vuccati himakappo,</span><br />
</p>
<p id="cnd23c20p7">
<span class="pali m-text">mahāudakakkhandho vuccati samuddakappo,</span><br />
</p>
<p id="cnd23c20p8">
<span class="pali m-text">mahābhiññābalappatto sāvako vuccati satthukappoti;</span><br />
</p>
<p id="cnd23c20p9">
<span class="pali m-text">evameva so paccekasambuddho tattha takkappo tassadiso tappaṭibhāgo eko adutiyo muttabandhano sammā loke carati viharati iriyati vatteti pāleti yapeti yāpetīti—</span><br />
</p>
<p id="cnd23c20p10">
<span class="pali m-text">eko care khaggavisāṇakappo.</span><br />
</p>
<p id="cnd23c20p11">
<span class="pali m-text">Tenāha so paccekasambuddho—</span><br />
</p>
<p id="cnd23c21p1">
<span class="pali m-text">“Sabbesu bhūtesu nidhāya daṇḍaṁ,</span><br />
</p>
<p id="cnd23c21p2">
<span class="pali m-text">Aviheṭhayaṁ aññatarampi tesaṁ;</span><br />
</p>
<p id="cnd23c21p3">
<span class="pali m-text">Na puttamiccheyya kuto sahāyaṁ,</span><br />
</p>
<p id="cnd23c21p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c22p1">
<span class="pali m-text">**Saṁsaggajātassa bhavanti snehā,**</span><br />
</p>
<p id="cnd23c22p2">
<span class="pali m-text">**Snehanvayaṁ dukkhamidaṁ pahoti;**</span><br />
</p>
<p id="cnd23c22p3">
<span class="pali m-text">**Ādīnavaṁ snehajaṁ pekkhamāno,**</span><br />
</p>
<p id="cnd23c22p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c23p1">
<span class="pali m-text">**Saṁsaggajātassa bhavanti snehā**ti.</span><br />
</p>
<p id="cnd23c23p2">
<span class="pali m-text">**Saṁsaggā**ti dve saṁsaggā—</span><br />
</p>
<p id="cnd23c23p3">
<span class="pali m-text">dassanasaṁsaggo ca savanasaṁsaggo ca.</span><br />
</p>
<p id="cnd23c23p4">
<span class="pali m-text">Katamo dassanasaṁsaggo?</span><br />
</p>
<p id="cnd23c23p5">
<span class="pali m-text">Idhekacco passati itthiṁ vā kumāriṁ vā abhirūpaṁ dassanīyaṁ pāsādikaṁ paramāya vaṇṇapokkharatāya samannāgataṁ.</span><br />
</p>
<p id="cnd23c23p6">
<span class="pali m-text">Disvā passitvā anubyañjanaso nimittaṁ gaṇhāti—</span><br />
</p>
<p id="cnd23c23p7">
<span class="pali m-text">kesā vā sobhanā mukhaṁ vā sobhanaṁ akkhī vā sobhanā kaṇṇā vā sobhanā nāsā vā sobhanā oṭṭhā vā sobhanā dantā vā sobhanā mukhaṁ vā sobhanaṁ gīvā vā sobhanā thanā vā sobhanā uraṁ vā sobhanaṁ udaraṁ vā sobhanaṁ kaṭi vā sobhanā ūrū vā sobhanā jaṅghā vā sobhanā hatthā vā sobhanā pādā vā sobhanā aṅguliyo vā sobhanā nakhā vā sobhanāti.</span><br />
</p>
<p id="cnd23c23p8">
<span class="pali m-text">Disvā passitvā abhinandati abhivadati abhipattheti anuppādeti anubandhati rāgabandhanaṁ—</span><br />
</p>
<p id="cnd23c23p9">
<span class="pali m-text">ayaṁ dassanasaṁsaggo.</span><br />
</p>
<p id="cnd23c24p1">
<span class="pali m-text">Katamo savanasaṁsaggo?</span><br />
</p>
<p id="cnd23c24p2">
<span class="pali m-text">Idhekacco suṇāti—</span><br />
</p>
<p id="cnd23c24p3">
<span class="pali m-text">“asukasmiṁ nāma gāme vā nigame vā itthī vā kumārī vā abhirūpā dassanīyā pāsādikā paramāya vaṇṇapokkharatāya samannāgatā”ti.</span><br />
</p>
<p id="cnd23c24p4">
<span class="pali m-text">Sutvā suṇitvā abhinandati abhivadati abhipattheti anuppādeti anubandhati rāgabandhanaṁ—</span><br />
</p>
<p id="cnd23c24p5">
<span class="pali m-text">ayaṁ savanasaṁsaggo.</span><br />
</p>
<p id="cnd23c25p1">
<span class="pali m-text">**Snehā**ti dve snehā—</span><br />
</p>
<p id="cnd23c25p2">
<span class="pali m-text">taṇhāsneho ca diṭṭhisneho ca.</span><br />
</p>
<p id="cnd23c25p3">
<span class="pali m-text">Katamo taṇhāsneho?</span><br />
</p>
<p id="cnd23c25p4">
<span class="pali m-text">Yāvatā taṇhāsaṅkhātena sīmakataṁ mariyādikataṁ odhikataṁ pariyantakataṁ pariggahitaṁ mamāyitaṁ—</span><br />
</p>
<p id="cnd23c25p5">
<span class="pali m-text">idaṁ mama, etaṁ mama, ettakaṁ mama, ettāvatā mama.</span><br />
</p>
<p id="cnd23c25p6">
<span class="pali m-text">Mama rūpā saddā gandhā rasā phoṭṭhabbā attharaṇā pāvuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhañca janapado ca koso ca koṭṭhāgārañca, kevalampi mahāpathaviṁ taṇhāvasena mamāyati, yāvatā aṭṭhasataṁ taṇhāvicaritaṁ—</span><br />
</p>
<p id="cnd23c25p7">
<span class="pali m-text">ayaṁ taṇhāsneho.</span><br />
</p>
<p id="cnd23c26p1">
<span class="pali m-text">Katamo diṭṭhisneho?</span><br />
</p>
<p id="cnd23c26p2">
<span class="pali m-text">Vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikādiṭṭhi.</span><br />
</p>
<p id="cnd23c26p3">
<span class="pali m-text">Yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesaggāho viparītaggāho vipallāsaggāho micchāgāho ayāthāvakasmiṁ yāthāvakanti gāho, yāvatā dvāsaṭṭhi diṭṭhigatāni—</span><br />
</p>
<p id="cnd23c26p4">
<span class="pali m-text">ayaṁ diṭṭhisneho.</span><br />
</p>
<p id="cnd23c27p1">
<span class="pali m-text">**Saṁsaggajātassa bhavanti snehā**ti dassanasaṁsaggapaccayā ca savanasaṁsaggapaccayā ca taṇhāsneho ca diṭṭhisneho ca bhavanti sambhavanti jāyanti sañjāyanti nibbattanti abhinibbattanti pātubhavantīti—</span><br />
</p>
<p id="cnd23c27p2">
<span class="pali m-text">saṁsaggajātassa bhavanti snehā.</span><br />
</p>
<p id="cnd23c28p1">
<span class="pali m-text">**Snehanvayaṁ dukkhamidaṁ pahotī**ti.</span><br />
</p>
<p id="cnd23c28p2">
<span class="pali m-text">**Sneho**ti dve snehā—</span><br />
</p>
<p id="cnd23c28p3">
<span class="pali m-text">taṇhāsneho ca diṭṭhisneho ca …pe…</span><br />
</p>
<p id="cnd23c28p4">
<span class="pali m-text">ayaṁ taṇhāsneho …pe…</span><br />
</p>
<p id="cnd23c28p5">
<span class="pali m-text">ayaṁ diṭṭhisneho.</span><br />
</p>
<p id="cnd23c28p6">
<span class="pali m-text">**Dukkhamidaṁ pahotī**ti idhekacco kāyena duccaritaṁ carati, vācāya duccaritaṁ carati, manasā duccaritaṁ carati, pāṇampi hanati, adinnampi ādiyati, sandhimpi chindati, nillopampi harati, ekāgārikampi karoti, paripanthepi tiṭṭhati, paradārampi gacchati, musāpi bhaṇati.</span><br />
</p>
<p id="cnd23c28p7">
<span class="pali m-text">Tamenaṁ gahetvā rañño dassenti—</span><br />
</p>
<p id="cnd23c28p8">
<span class="pali m-text">“ayaṁ, deva, coro āgucārī.</span><br />
</p>
<p id="cnd23c28p9">
<span class="pali m-text">Imassa yaṁ icchasi taṁ daṇḍaṁ paṇehī”ti.</span><br />
</p>
<p id="cnd23c28p10">
<span class="pali m-text">Tamenaṁ rājā taṁ paribhāsati.</span><br />
</p>
<p id="cnd23c28p11">
<span class="pali m-text">So paribhāsapaccayāpi dukkhaṁ domanassaṁ paṭisaṁvedeti.</span><br />
</p>
<p id="cnd23c28p12">
<span class="pali m-text">Etaṁ bhayaṁ dukkhaṁ domanassaṁ kuto jātaṁ?</span><br />
</p>
<p id="cnd23c28p13">
<span class="pali m-text">Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ.</span><br />
</p>
<p id="cnd23c29p1">
<span class="pali m-text">Ettakenapi rājā na tussati.</span><br />
</p>
<p id="cnd23c29p2">
<span class="pali m-text">Tamenaṁ rājā bandhāpeti—</span><br />
</p>
<p id="cnd23c29p3">
<span class="pali m-text">andubandhanena vā rajjubandhanena vā saṅkhalikabandhanena vā vettabandhanena vā latābandhanena vā pakkhepabandhanena vā parikkhepabandhanena vā gāmabandhanena vā nigamabandhanena vā nagarabandhanena vā raṭṭhabandhanena vā janapadabandhanena vā, antamaso savacanīyampi karoti—</span><br />
</p>
<p id="cnd23c29p4">
<span class="pali m-text">“na te labbhā ito pakkamitun”ti.</span><br />
</p>
<p id="cnd23c29p5">
<span class="pali m-text">So bandhanapaccayāpi dukkhaṁ domanassaṁ paṭisaṁvedeti.</span><br />
</p>
<p id="cnd23c29p6">
<span class="pali m-text">Etaṁ bhayaṁ dukkhaṁ domanassaṁ kuto jātaṁ?</span><br />
</p>
<p id="cnd23c29p7">
<span class="pali m-text">Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ.</span><br />
</p>
<p id="cnd23c30p1">
<span class="pali m-text">Ettakenapi rājā na tussati.</span><br />
</p>
<p id="cnd23c30p2">
<span class="pali m-text">Tamenaṁ rājā tasseva dhanaṁ āharāpeti—</span><br />
</p>
<p id="cnd23c30p3">
<span class="pali m-text">sataṁ vā sahassaṁ vā satasahassaṁ vā.</span><br />
</p>
<p id="cnd23c30p4">
<span class="pali m-text">So dhanajānipaccayāpi dukkhaṁ domanassaṁ paṭisaṁvedeti.</span><br />
</p>
<p id="cnd23c30p5">
<span class="pali m-text">Etaṁ bhayaṁ dukkhaṁ domanassaṁ kuto jātaṁ?</span><br />
</p>
<p id="cnd23c30p6">
<span class="pali m-text">Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ.</span><br />
</p>
<p id="cnd23c31p1">
<span class="pali m-text">Ettakenapi rājā na tussati.</span><br />
</p>
<p id="cnd23c31p2">
<span class="pali m-text">Tamenaṁ rājā vividhā kammakāraṇā kārāpeti—</span><br />
</p>
<p id="cnd23c31p3">
<span class="pali m-text">kasāhipi tāḷeti, vettehipi tāḷeti, aḍḍhadaṇḍakehipi tāḷeti, hatthampi chindati, pādampi chindati, hatthapādampi chindati, kaṇṇampi chindati, nāsampi chindati, kaṇṇanāsampi chindati, bilaṅgathālikampi karoti, saṅkhamuṇḍikampi karoti, rāhumukhampi karoti, jotimālikampi karoti, hatthapajjotikampi karoti, erakavattikampi karoti, cīrakavāsikampi karoti, eṇeyyakampi karoti, baḷisamaṁsikampi karoti, kahāpaṇikampi karoti, khārāpatacchikampi karoti, palighaparivattikampi karoti, palālapīṭhakampi karoti, tattenapi telena osiñcati, sunakhehipi khādāpeti, jīvantampi sūle uttāseti, asināpi sīsaṁ chindati.</span><br />
</p>
<p id="cnd23c31p4">
<span class="pali m-text">So kammakāraṇapaccayāpi dukkhaṁ domanassaṁ paṭisaṁvedeti.</span><br />
</p>
<p id="cnd23c31p5">
<span class="pali m-text">Etaṁ bhayaṁ dukkhaṁ domanassaṁ kuto jātaṁ?</span><br />
</p>
<p id="cnd23c31p6">
<span class="pali m-text">Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ.</span><br />
</p>
<p id="cnd23c31p7">
<span class="pali m-text">Rājā imesaṁ catunnaṁ daṇḍānaṁ issaro.</span><br />
</p>
<p id="cnd23c32p1">
<span class="pali m-text">So sakena kammena kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.</span><br />
</p>
<p id="cnd23c32p2">
<span class="pali m-text">Tamenaṁ nirayapālā pañcavidhabandhanaṁ nāma kammakāraṇaṁ karonti—</span><br />
</p>
<p id="cnd23c32p3">
<span class="pali m-text">tattaṁ ayokhilaṁ hatthe gamenti, tattaṁ ayokhilaṁ dutiye hatthe gamenti, tattaṁ ayokhilaṁ pāde gamenti, tattaṁ ayokhilaṁ dutiye pāde gamenti, tattaṁ ayokhilaṁ majjhe urasmiṁ gamenti.</span><br />
</p>
<p id="cnd23c32p4">
<span class="pali m-text">So tattha dukkhā tibbā kharā kaṭukā vedanā vedeti;</span><br />
</p>
<p id="cnd23c32p5">
<span class="pali m-text">na ca tāva kālaṁ karoti yāva na taṁ pāpakammaṁ byantīhoti.</span><br />
</p>
<p id="cnd23c32p6">
<span class="pali m-text">Etaṁ bhayaṁ dukkhaṁ domanassaṁ kuto jātaṁ?</span><br />
</p>
<p id="cnd23c32p7">
<span class="pali m-text">Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ.</span><br />
</p>
<p id="cnd23c33p1">
<span class="pali m-text">Tamenaṁ nirayapālā saṁvesetvā kuṭhārīhi tacchanti …pe…</span><br />
</p>
<p id="cnd23c33p2">
<span class="pali m-text">tamenaṁ nirayapālā uddhampādaṁ adhosiraṁ gahetvā vāsīhi tacchanti.</span><br />
</p>
<p id="cnd23c33p3">
<span class="pali m-text">Tamenaṁ nirayapālā rathe yojetvā ādittāya pathaviyā sampajjalitāya sajotibhūtāya sārentipi paccāsārentipi.</span><br />
</p>
<p id="cnd23c33p4">
<span class="pali m-text">Tamenaṁ nirayapālā mahantaṁ aṅgārapabbataṁ ādittaṁ sampajjalitaṁ sajotibhūtaṁ āropentipi oropentipi.</span><br />
</p>
<p id="cnd23c33p5">
<span class="pali m-text">Tamenaṁ nirayapālā uddhampādaṁ adhosiraṁ gahetvā tattāya lohakumbhiyā pakkhipanti ādittāya sampajjalitāya sajotibhūtāya.</span><br />
</p>
<p id="cnd23c33p6">
<span class="pali m-text">So tattha pheṇuddehakaṁ paccati.</span><br />
</p>
<p id="cnd23c33p7">
<span class="pali m-text">So tattha pheṇuddehakaṁ paccamāno sakimpi uddhaṁ gacchati, sakimpi adho gacchati, sakimpi tiriyaṁ gacchati.</span><br />
</p>
<p id="cnd23c33p8">
<span class="pali m-text">So tattha dukkhā tibbā kharā kaṭukā vedanā vedeti;</span><br />
</p>
<p id="cnd23c33p9">
<span class="pali m-text">na ca tāva kālaṁ karoti yāva na taṁ pāpakammaṁ byantīhoti.</span><br />
</p>
<p id="cnd23c33p10">
<span class="pali m-text">Etaṁ bhayaṁ dukkhaṁ domanassaṁ kuto jātaṁ?</span><br />
</p>
<p id="cnd23c33p11">
<span class="pali m-text">Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ.</span><br />
</p>
<p id="cnd23c34p1">
<span class="pali m-text">Tamenaṁ nirayapālā mahāniraye pakkhipanti.</span><br />
</p>
<p id="cnd23c34p2">
<span class="pali m-text">So kho pana mahānirayo—</span><br />
</p>
<p id="cnd23c35p1">
<span class="pali m-text">Catukkaṇṇo catudvāro,</span><br />
</p>
<p id="cnd23c35p2">
<span class="pali m-text">vibhatto bhāgaso mito;</span><br />
</p>
<p id="cnd23c35p3">
<span class="pali m-text">Ayopākārapariyanto,</span><br />
</p>
<p id="cnd23c35p4">
<span class="pali m-text">ayasā paṭikujjito.</span><br />
</p>
<p id="cnd23c36p1">
<span class="pali m-text">Tassa ayomayā bhūmi,</span><br />
</p>
<p id="cnd23c36p2">
<span class="pali m-text">jalitā tejasā yutā;</span><br />
</p>
<p id="cnd23c36p3">
<span class="pali m-text">Samantā yojanasataṁ,</span><br />
</p>
<p id="cnd23c36p4">
<span class="pali m-text">pharitvā tiṭṭhati sabbadā.</span><br />
</p>
<p id="cnd23c37p1">
<span class="pali m-text">Kadariyātapanā ghorā,</span><br />
</p>
<p id="cnd23c37p2">
<span class="pali m-text">accimanto durāsadā;</span><br />
</p>
<p id="cnd23c37p3">
<span class="pali m-text">Lomahaṁsanarūpā ca,</span><br />
</p>
<p id="cnd23c37p4">
<span class="pali m-text">bhesmā paṭibhayā dukhā.</span><br />
</p>
<p id="cnd23c38p1">
<span class="pali m-text">Puratthimāya ca bhittiyā,</span><br />
</p>
<p id="cnd23c38p2">
<span class="pali m-text">accikkhandho samuṭṭhito;</span><br />
</p>
<p id="cnd23c38p3">
<span class="pali m-text">Ḍahanto pāpakammante,</span><br />
</p>
<p id="cnd23c38p4">
<span class="pali m-text">pacchimāya paṭihaññati.</span><br />
</p>
<p id="cnd23c39p1">
<span class="pali m-text">Pacchimāya ca bhittiyā,</span><br />
</p>
<p id="cnd23c39p2">
<span class="pali m-text">accikkhandho samuṭṭhito;</span><br />
</p>
<p id="cnd23c39p3">
<span class="pali m-text">Ḍahanto pāpakammante,</span><br />
</p>
<p id="cnd23c39p4">
<span class="pali m-text">purimāya paṭihaññati.</span><br />
</p>
<p id="cnd23c40p1">
<span class="pali m-text">Dakkhiṇāya ca bhittiyā,</span><br />
</p>
<p id="cnd23c40p2">
<span class="pali m-text">accikkhandho samuṭṭhito;</span><br />
</p>
<p id="cnd23c40p3">
<span class="pali m-text">Ḍahanto pāpakammante,</span><br />
</p>
<p id="cnd23c40p4">
<span class="pali m-text">uttarāya paṭihaññati.</span><br />
</p>
<p id="cnd23c41p1">
<span class="pali m-text">Uttarāya ca bhittiyā,</span><br />
</p>
<p id="cnd23c41p2">
<span class="pali m-text">accikkhandho samuṭṭhito;</span><br />
</p>
<p id="cnd23c41p3">
<span class="pali m-text">Ḍahanto pāpakammante,</span><br />
</p>
<p id="cnd23c41p4">
<span class="pali m-text">dakkhiṇāya paṭihaññati.</span><br />
</p>
<p id="cnd23c42p1">
<span class="pali m-text">Heṭṭhato ca samuṭṭhāya,</span><br />
</p>
<p id="cnd23c42p2">
<span class="pali m-text">accikkhandho bhayānako;</span><br />
</p>
<p id="cnd23c42p3">
<span class="pali m-text">Ḍahanto pāpakammante,</span><br />
</p>
<p id="cnd23c42p4">
<span class="pali m-text">chadanasmiṁ paṭihaññati.</span><br />
</p>
<p id="cnd23c43p1">
<span class="pali m-text">Chadanamhā samuṭṭhāya,</span><br />
</p>
<p id="cnd23c43p2">
<span class="pali m-text">accikkhandho bhayānako;</span><br />
</p>
<p id="cnd23c43p3">
<span class="pali m-text">Ḍahanto pāpakammante,</span><br />
</p>
<p id="cnd23c43p4">
<span class="pali m-text">bhūmiyaṁ paṭihaññati.</span><br />
</p>
<p id="cnd23c44p1">
<span class="pali m-text">Ayokapālamādittaṁ,</span><br />
</p>
<p id="cnd23c44p2">
<span class="pali m-text">santattaṁ jalitaṁ yathā;</span><br />
</p>
<p id="cnd23c44p3">
<span class="pali m-text">Evaṁ avīcinirayo,</span><br />
</p>
<p id="cnd23c44p4">
<span class="pali m-text">heṭṭhā upari passato.</span><br />
</p>
<p id="cnd23c45p1">
<span class="pali m-text">Tattha sattā mahāluddā,</span><br />
</p>
<p id="cnd23c45p2">
<span class="pali m-text">mahākibbisakārino;</span><br />
</p>
<p id="cnd23c45p3">
<span class="pali m-text">Accantapāpakammantā,</span><br />
</p>
<p id="cnd23c45p4">
<span class="pali m-text">paccanti na ca miyyare.</span><br />
</p>
<p id="cnd23c46p1">
<span class="pali m-text">Jātavedasamo kāyo,</span><br />
</p>
<p id="cnd23c46p2">
<span class="pali m-text">tesaṁ nirayavāsinaṁ;</span><br />
</p>
<p id="cnd23c46p3">
<span class="pali m-text">Passa kammānaṁ daḷhattaṁ,</span><br />
</p>
<p id="cnd23c46p4">
<span class="pali m-text">na bhasmā hoti napi masi.</span><br />
</p>
<p id="cnd23c47p1">
<span class="pali m-text">Puratthimenapi dhāvanti,</span><br />
</p>
<p id="cnd23c47p2">
<span class="pali m-text">tato dhāvanti pacchimaṁ;</span><br />
</p>
<p id="cnd23c47p3">
<span class="pali m-text">Uttarenapi dhāvanti,</span><br />
</p>
<p id="cnd23c47p4">
<span class="pali m-text">tato dhāvanti dakkhiṇaṁ.</span><br />
</p>
<p id="cnd23c48p1">
<span class="pali m-text">Yaṁ yaṁ disaṁ padhāvanti,</span><br />
</p>
<p id="cnd23c48p2">
<span class="pali m-text">taṁ taṁ dvāraṁ pidhīyati;</span><br />
</p>
<p id="cnd23c48p3">
<span class="pali m-text">Abhinikkhamitāsā te,</span><br />
</p>
<p id="cnd23c48p4">
<span class="pali m-text">sattā mokkhagavesino.</span><br />
</p>
<p id="cnd23c49p1">
<span class="pali m-text">Na te tato nikkhamituṁ,</span><br />
</p>
<p id="cnd23c49p2">
<span class="pali m-text">labhanti kammapaccayā;</span><br />
</p>
<p id="cnd23c49p3">
<span class="pali m-text">Tesañca pāpakammantaṁ,</span><br />
</p>
<p id="cnd23c49p4">
<span class="pali m-text">avipakkaṁ kataṁ bahunti.</span><br />
</p>
<p id="cnd23c50p1">
<span class="pali m-text">Etaṁ bhayaṁ dukkhaṁ domanassaṁ kuto jātaṁ?</span><br />
</p>
<p id="cnd23c50p2">
<span class="pali m-text">Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ.</span><br />
</p>
<p id="cnd23c51p1">
<span class="pali m-text">Yāni ca nerayikāni dukkhāni yāni ca tiracchānayonikāni dukkhāni yāni ca pettivisayikāni dukkhāni yāni ca mānusikāni dukkhāni, tāni kuto jātāni kuto sañjātāni kuto nibbattāni kuto abhinibbattāni kuto pātubhūtāni?</span><br />
</p>
<p id="cnd23c51p2">
<span class="pali m-text">Tassa snehapaccayā ca nandipaccayā ca rāgapaccayā ca nandirāgapaccayā ca bhavanti sambhavanti jāyanti sañjāyanti nibbattanti abhinibbattanti pātubhavantīti—</span><br />
</p>
<p id="cnd23c51p3">
<span class="pali m-text">snehanvayaṁ dukkhamidaṁ pahoti.</span><br />
</p>
<p id="cnd23c52p1">
<span class="pali m-text">**Ādīnavaṁ snehajaṁ pekkhamāno**ti.</span><br />
</p>
<p id="cnd23c52p2">
<span class="pali m-text">**Sneho**ti dve snehā—</span><br />
</p>
<p id="cnd23c52p3">
<span class="pali m-text">taṇhāsneho ca diṭṭhisneho ca …pe…</span><br />
</p>
<p id="cnd23c52p4">
<span class="pali m-text">ayaṁ taṇhāsneho …pe…</span><br />
</p>
<p id="cnd23c52p5">
<span class="pali m-text">ayaṁ diṭṭhisneho.</span><br />
</p>
<p id="cnd23c52p6">
<span class="pali m-text">**Ādīnavaṁ snehajaṁ pekkhamāno**ti taṇhāsneho ca diṭṭhisneho ca ādīnavaṁ snehajaṁ pekkhamāno dakkhamāno olokayamāno nijjhāyamāno upaparikkhamānoti—</span><br />
</p>
<p id="cnd23c52p7">
<span class="pali m-text">ādīnavaṁ snehajaṁ pekkhamāno, eko care khaggavisāṇakappo.</span><br />
</p>
<p id="cnd23c52p8">
<span class="pali m-text">Tenāha so paccekasambuddho—</span><br />
</p>
<p id="cnd23c53p1">
<span class="pali m-text">“Saṁsaggajātassa bhavanti snehā,</span><br />
</p>
<p id="cnd23c53p2">
<span class="pali m-text">Snehanvayaṁ dukkhamidaṁ pahoti;</span><br />
</p>
<p id="cnd23c53p3">
<span class="pali m-text">Ādīnavaṁ snehajaṁ pekkhamāno,</span><br />
</p>
<p id="cnd23c53p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c54p1">
<span class="pali m-text">**Mitte suhajje anukampamāno,**</span><br />
</p>
<p id="cnd23c54p2">
<span class="pali m-text">**Hāpeti atthaṁ paṭibaddhacitto;**</span><br />
</p>
<p id="cnd23c54p3">
<span class="pali m-text">**Etaṁ bhayaṁ santhave pekkhamāno,**</span><br />
</p>
<p id="cnd23c54p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c55p1">
<span class="pali m-text">**Mitte suhajje anukampamāno, hāpeti atthaṁ paṭibaddhacitto**ti.</span><br />
</p>
<p id="cnd23c55p2">
<span class="pali m-text">**Mittā**ti dve mittā—</span><br />
</p>
<p id="cnd23c55p3">
<span class="pali m-text">agārikamitto ca anāgārikamitto ca.</span><br />
</p>
<p id="cnd23c55p4">
<span class="pali m-text">Katamo agārikamitto?</span><br />
</p>
<p id="cnd23c55p5">
<span class="pali m-text">Idhekacco duddadaṁ dadāti, duccajaṁ cajati, dukkaraṁ karoti, dukkhamaṁ khamati, guyhamassa ācikkhati, guyhamassa parigūhati, āpadāsu na vijahati, jīvitampissa atthāya pariccattaṁ hoti, khīṇe nātimaññati—</span><br />
</p>
<p id="cnd23c55p6">
<span class="pali m-text">ayaṁ agārikamitto.</span><br />
</p>
<p id="cnd23c56p1">
<span class="pali m-text">Katamo anāgārikamitto?</span><br />
</p>
<p id="cnd23c56p2">
<span class="pali m-text">Idha bhikkhu piyo ca hoti manāpo ca garu ca bhāvanīyo ca vattā ca vacanakkhamo ca gambhīrañca kathaṁ kattā, no ca aṭṭhāne niyojeti adhisīle samādapeti, catunnaṁ satipaṭṭhānānaṁ bhāvanānuyoge samādapeti, catunnaṁ sammappadhānānaṁ …pe…</span><br />
</p>
<p id="cnd23c56p3">
<span class="pali m-text">catunnaṁ iddhipādānaṁ …</span><br />
</p>
<p id="cnd23c56p4">
<span class="pali m-text">pañcannaṁ indriyānaṁ …</span><br />
</p>
<p id="cnd23c56p5">
<span class="pali m-text">pañcannaṁ balānaṁ …</span><br />
</p>
<p id="cnd23c56p6">
<span class="pali m-text">sattannaṁ bojjhaṅgānaṁ …</span><br />
</p>
<p id="cnd23c56p7">
<span class="pali m-text">ariyassa aṭṭhaṅgikassa maggassa bhāvanānuyoge samādapeti—</span><br />
</p>
<p id="cnd23c56p8">
<span class="pali m-text">ayaṁ anāgārikamitto.</span><br />
</p>
<p id="cnd23c57p1">
<span class="pali m-text">Suhajjā vuccanti yehi saha āgamanaṁ phāsu gamanaṁ phāsu ṭhānaṁ phāsu nisajjanaṁ phāsu sayanaṁ phāsu ālapanaṁ phāsu sallapanaṁ phāsu ullapanaṁ phāsu samullapanaṁ phāsu.</span><br />
</p>
<p id="cnd23c57p2">
<span class="pali m-text">**Mitte suhajje anukampamāno hāpeti atthan**ti mitte ca suhajje ca sandiṭṭhe ca sambhatte ca sahāye ca anukampamāno anupekkhamāno anugaṇhamāno attatthampi paratthampi ubhayatthampi hāpeti, diṭṭhadhammikampi atthaṁ hāpeti, samparāyikampi atthaṁ hāpeti, paramatthampi hāpeti pahāpeti parihāpeti paridhaṁseti parivajjeti antaradhāpetīti—</span><br />
</p>
<p id="cnd23c57p3">
<span class="pali m-text">mitte suhajje anukampamāno hāpeti atthaṁ.</span><br />
</p>
<p id="cnd23c58p1">
<span class="pali m-text">**Paṭibaddhacitto**ti dvīhi kāraṇehi paṭibaddhacitto hoti—</span><br />
</p>
<p id="cnd23c58p2">
<span class="pali m-text">attānaṁ vā nīcaṁ ṭhapento paraṁ uccaṁ ṭhapento paṭibaddhacitto hoti, attānaṁ vā uccaṁ ṭhapento paraṁ nīcaṁ ṭhapento paṭibaddhacitto hoti.</span><br />
</p>
<p id="cnd23c58p3">
<span class="pali m-text">Kathaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti?</span><br />
</p>
<p id="cnd23c58p4">
<span class="pali m-text">Tumhe me bahūpakārā, ahaṁ tumhe nissāya labhāmi cīvarapiṇḍapātasenāsanagilānapaccayabhesajjaparikkhāraṁ.</span><br />
</p>
<p id="cnd23c58p5">
<span class="pali m-text">Yampi me aññe dātuṁ vā kātuṁ vā maññanti tumhe nissāya tumhe sampassantā.</span><br />
</p>
<p id="cnd23c58p6">
<span class="pali m-text">Yampi me porāṇaṁ mātāpettikaṁ nāmagottaṁ, tampi me antarahitaṁ.</span><br />
</p>
<p id="cnd23c58p7">
<span class="pali m-text">Tumhehi ahaṁ ñāyāmi—</span><br />
</p>
<p id="cnd23c58p8">
<span class="pali m-text">asukassa kulupako, asukāya kulupakoti.</span><br />
</p>
<p id="cnd23c58p9">
<span class="pali m-text">Evaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti.</span><br />
</p>
<p id="cnd23c59p1">
<span class="pali m-text">Kathaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hoti?</span><br />
</p>
<p id="cnd23c59p2">
<span class="pali m-text">Ahaṁ tumhākaṁ bahūpakāro, tumhe maṁ āgamma buddhaṁ saraṇaṁ gatā, dhammaṁ saraṇaṁ gatā, saṅghaṁ saraṇaṁ gatā, pāṇātipātā paṭiviratā, adinnādānā paṭiviratā, kāmesumicchācārā paṭiviratā, musāvādā paṭiviratā, surāmerayamajjapamādaṭṭhānā paṭiviratā;</span><br />
</p>
<p id="cnd23c59p3">
<span class="pali m-text">ahaṁ tumhākaṁ uddesaṁ demi, paripucchaṁ demi, uposathaṁ ācikkhāmi, navakammaṁ adhiṭṭhāmi.</span><br />
</p>
<p id="cnd23c59p4">
<span class="pali m-text">Atha pana tumhe maṁ ujjhitvā aññe sakkarotha garuṁ karotha mānetha pūjethāti.</span><br />
</p>
<p id="cnd23c59p5">
<span class="pali m-text">Evaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hotīti—</span><br />
</p>
<p id="cnd23c59p6">
<span class="pali m-text">mitte suhajje anukampamāno, hāpeti atthaṁ paṭibaddhacitto.</span><br />
</p>
<p id="cnd23c60p1">
<span class="pali m-text">**Etaṁ bhayaṁ santhave pekkhamāno**ti.</span><br />
</p>
<p id="cnd23c60p2">
<span class="pali m-text">**Bhayan**ti jātibhayaṁ jarābhayaṁ byādhibhayaṁ maraṇabhayaṁ rājabhayaṁ corabhayaṁ aggibhayaṁ udakabhayaṁ attānuvādabhayaṁ parānuvādabhayaṁ daṇḍabhayaṁ duggatibhayaṁ ūmibhayaṁ kumbhilabhayaṁ āvaṭṭabhayaṁ susumārabhayaṁ ājīvikabhayaṁ asilokabhayaṁ parisasārajjabhayaṁ madanabhayaṁ bhayānakaṁ chambhitattaṁ lomahaṁso cetaso ubbego utrāso.</span><br />
</p>
<p id="cnd23c60p3">
<span class="pali m-text">**Santhave**ti dve santhavā—</span><br />
</p>
<p id="cnd23c60p4">
<span class="pali m-text">taṇhāsanthavo ca diṭṭhisanthavo ca …pe…</span><br />
</p>
<p id="cnd23c60p5">
<span class="pali m-text">ayaṁ taṇhāsanthavo …pe…</span><br />
</p>
<p id="cnd23c60p6">
<span class="pali m-text">ayaṁ diṭṭhisanthavo.</span><br />
</p>
<p id="cnd23c60p7">
<span class="pali m-text">**Etaṁ bhayaṁ santhave pekkhamāno**ti etaṁ bhayaṁ santhave pekkhamāno dakkhamāno olokayamāno nijjhāyamāno upaparikkhamānoti—</span><br />
</p>
<p id="cnd23c60p8">
<span class="pali m-text">etaṁ bhayaṁ santhave pekkhamāno, eko care khaggavisāṇakappo.</span><br />
</p>
<p id="cnd23c60p9">
<span class="pali m-text">Tenāha so paccekasambuddho—</span><br />
</p>
<p id="cnd23c61p1">
<span class="pali m-text">“Mitte suhajje anukampamāno,</span><br />
</p>
<p id="cnd23c61p2">
<span class="pali m-text">Hāpeti atthaṁ paṭibaddhacitto;</span><br />
</p>
<p id="cnd23c61p3">
<span class="pali m-text">Etaṁ bhayaṁ santhave pekkhamāno,</span><br />
</p>
<p id="cnd23c61p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c62p1">
<span class="pali m-text">**Vaṁso visālova yathā visatto,**</span><br />
</p>
<p id="cnd23c62p2">
<span class="pali m-text">**Puttesu dāresu ca yā apekkhā;**</span><br />
</p>
<p id="cnd23c62p3">
<span class="pali m-text">**Vaṁsakkaḷīrova asajjamāno,**</span><br />
</p>
<p id="cnd23c62p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c63p1">
<span class="pali m-text">**Vaṁso visālova yathā visatto**ti vaṁso vuccati veḷugumbo.</span><br />
</p>
<p id="cnd23c63p2">
<span class="pali m-text">Yathā veḷugumbasmiṁ porāṇakā vaṁsā sattā visattā āsattā laggā laggitā palibuddhā, evameva visattikā vuccati taṇhā.</span><br />
</p>
<p id="cnd23c63p3">
<span class="pali m-text">Yo rāgo sārāgo anunayo anurodho nandī nandirāgo cittassa sārāgo icchā mucchā ajjhosānaṁ gedho paligedho saṅgo paṅko ejā māyā janikā sañjananī sibbinī jālinī saritā visattikā suttaṁ visaṭā āyūhanī dutiyā paṇidhi bhavanetti vanaṁ vanatho santhavo sineho apekkhā paṭibandhu āsā āsīsanā āsīsitattaṁ rūpāsā saddāsā gandhāsā rasāsā phoṭṭhabbāsā lābhāsā dhanāsā puttāsā jīvitāsā jappā pajappā abhijappā jappanā jappitattaṁ loluppaṁ loluppāyanā loluppāyitattaṁ pucchañjikatā sādhukamyatā adhammarāgo visamalobho nikanti nikāmanā patthanā pihanā sampatthanā kāmataṇhā bhavataṇhā vibhavataṇhā rūpataṇhā arūpataṇhā nirodhataṇhā rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā vevicchaṁ dukkhamūlaṁ dukkhanidānaṁ dukkhappabhavo mārapāso mārabaḷisaṁ māravisayo māranivāso mārabandhanaṁ taṇhānadī taṇhājālaṁ taṇhāgaddulaṁ taṇhāsamuddo abhijjhā lobho akusalamūlaṁ.</span><br />
</p>
<p id="cnd23c64p1">
<span class="pali m-text">**Visattikā**ti kenaṭṭhena visattikā?</span><br />
</p>
<p id="cnd23c64p2">
<span class="pali m-text">Visālāti visattikā visatāti visattikā,</span><br />
</p>
<p id="cnd23c64p3">
<span class="pali m-text">visaṭāti visattikā,</span><br />
</p>
<p id="cnd23c64p4">
<span class="pali m-text">visamāti visattikā,</span><br />
</p>
<p id="cnd23c64p5">
<span class="pali m-text">visakkatīti visattikā,</span><br />
</p>
<p id="cnd23c64p6">
<span class="pali m-text">visaṁharatīti visattikā,</span><br />
</p>
<p id="cnd23c64p7">
<span class="pali m-text">visaṁvādikāti visattikā,</span><br />
</p>
<p id="cnd23c64p8">
<span class="pali m-text">visamūlāti visattikā,</span><br />
</p>
<p id="cnd23c64p9">
<span class="pali m-text">visaphalāti visattikā,</span><br />
</p>
<p id="cnd23c64p10">
<span class="pali m-text">visaparibhogāti visattikā.</span><br />
</p>
<p id="cnd23c64p11">
<span class="pali m-text">Visālā vā pana taṇhā rūpe sadde gandhe rase phoṭṭhabbe kule gaṇe āvāse lābhe yase pasaṁsāya sukhe cīvare piṇḍapāte senāsane gilānapaccayabhesajjaparikkhāre kāmadhātuyā rūpadhātuyā arūpadhātuyā kāmabhave rūpabhave arūpabhave saññābhave asaññābhave nevasaññānāsaññābhave ekavokārabhave catuvokārabhave pañcavokārabhave atīte anāgate paccuppanne diṭṭhasutamutaviññātabbesu dhammesu visatā vitthatāti—</span><br />
</p>
<p id="cnd23c64p12">
<span class="pali m-text">visattikāti—</span><br />
</p>
<p id="cnd23c64p13">
<span class="pali m-text">vaṁso visālova yathā visatto.</span><br />
</p>
<p id="cnd23c65p1">
<span class="pali m-text">**Puttesu dāresu ca yā apekkhā**ti.</span><br />
</p>
<p id="cnd23c65p2">
<span class="pali m-text">**Puttā**ti cattāro puttā—</span><br />
</p>
<p id="cnd23c65p3">
<span class="pali m-text">atrajo putto,</span><br />
</p>
<p id="cnd23c65p4">
<span class="pali m-text">khettajo putto, dinnako putto, antevāsiko putto.</span><br />
</p>
<p id="cnd23c65p5">
<span class="pali m-text">**Dārā** vuccanti bhariyāyo.</span><br />
</p>
<p id="cnd23c65p6">
<span class="pali m-text">**Apekkhā** vuccanti taṇhā.</span><br />
</p>
<p id="cnd23c65p7">
<span class="pali m-text">Yo rāgo sārāgo …pe… abhijjhā lobho akusalamūlanti—</span><br />
</p>
<p id="cnd23c65p8">
<span class="pali m-text">puttesu dāresu ca yā apekkhā.</span><br />
</p>
<p id="cnd23c66p1">
<span class="pali m-text">**Vaṁsakkaḷīrova asajjamāno**ti vaṁso vuccati veḷugumbo.</span><br />
</p>
<p id="cnd23c66p2">
<span class="pali m-text">Yathā veḷugumbasmiṁ taruṇakā kaḷīrakā asattā alaggā agadhitā apalibuddhā nikkhantā nissaṭā vippamuttā evameva.</span><br />
</p>
<p id="cnd23c66p3">
<span class="pali m-text">**Sajjā**ti dve sajjanā—</span><br />
</p>
<p id="cnd23c66p4">
<span class="pali m-text">taṇhāsajjanā ca diṭṭhisajjanā ca …pe…</span><br />
</p>
<p id="cnd23c66p5">
<span class="pali m-text">ayaṁ taṇhāsajjanā …pe…</span><br />
</p>
<p id="cnd23c66p6">
<span class="pali m-text">ayaṁ diṭṭhisajjanā.</span><br />
</p>
<p id="cnd23c66p7">
<span class="pali m-text">Tassa paccekasambuddhassa taṇhāsajjanā pahīnā, diṭṭhisajjanā paṭinissaṭṭhā.</span><br />
</p>
<p id="cnd23c66p8">
<span class="pali m-text">Taṇhāsajjanāya pahīnattā diṭṭhisajjanāya paṭinissaṭṭhattā so paccekasambuddho rūpe na sajjati sadde na sajjati gandhe na sajjati rase na sajjati phoṭṭhabbe na sajjati kule …pe…</span><br />
</p>
<p id="cnd23c66p9">
<span class="pali m-text">gaṇe …</span><br />
</p>
<p id="cnd23c66p10">
<span class="pali m-text">āvāse …</span><br />
</p>
<p id="cnd23c66p11">
<span class="pali m-text">lābhe …</span><br />
</p>
<p id="cnd23c66p12">
<span class="pali m-text">yase …</span><br />
</p>
<p id="cnd23c66p13">
<span class="pali m-text">pasaṁsāya …</span><br />
</p>
<p id="cnd23c66p14">
<span class="pali m-text">sukhe …</span><br />
</p>
<p id="cnd23c66p15">
<span class="pali m-text">cīvare …</span><br />
</p>
<p id="cnd23c66p16">
<span class="pali m-text">piṇḍapāte …</span><br />
</p>
<p id="cnd23c66p17">
<span class="pali m-text">senāsane …</span><br />
</p>
<p id="cnd23c66p18">
<span class="pali m-text">gilānapaccayabhesajjaparikkhāre …</span><br />
</p>
<p id="cnd23c66p19">
<span class="pali m-text">kāmadhātuyā …</span><br />
</p>
<p id="cnd23c66p20">
<span class="pali m-text">rūpadhātuyā …</span><br />
</p>
<p id="cnd23c66p21">
<span class="pali m-text">arūpadhātuyā …</span><br />
</p>
<p id="cnd23c66p22">
<span class="pali m-text">kāmabhave …</span><br />
</p>
<p id="cnd23c66p23">
<span class="pali m-text">rūpabhave …</span><br />
</p>
<p id="cnd23c66p24">
<span class="pali m-text">arūpabhave …</span><br />
</p>
<p id="cnd23c66p25">
<span class="pali m-text">saññābhave …</span><br />
</p>
<p id="cnd23c66p26">
<span class="pali m-text">asaññābhave …</span><br />
</p>
<p id="cnd23c66p27">
<span class="pali m-text">nevasaññānāsaññābhave …</span><br />
</p>
<p id="cnd23c66p28">
<span class="pali m-text">ekavokārabhave …</span><br />
</p>
<p id="cnd23c66p29">
<span class="pali m-text">catuvokārabhave …</span><br />
</p>
<p id="cnd23c66p30">
<span class="pali m-text">pañcavokārabhave …</span><br />
</p>
<p id="cnd23c66p31">
<span class="pali m-text">atīte …</span><br />
</p>
<p id="cnd23c66p32">
<span class="pali m-text">anāgate …</span><br />
</p>
<p id="cnd23c66p33">
<span class="pali m-text">paccuppanne …</span><br />
</p>
<p id="cnd23c66p34">
<span class="pali m-text">diṭṭhasutamutaviññātabbesu dhammesu na sajjati na gaṇhāti na bajjhati na palibajjhati na mucchati;</span><br />
</p>
<p id="cnd23c66p35">
<span class="pali m-text">nikkhanto nissaṭo vippamutto visaññutto vimariyādikatena cetasā viharatīti—</span><br />
</p>
<p id="cnd23c66p36">
<span class="pali m-text">vaṁsakkaḷīrova asajjamāno, eko care khaggavisāṇakappo.</span><br />
</p>
<p id="cnd23c66p37">
<span class="pali m-text">Tenāha so paccekasambuddho—</span><br />
</p>
<p id="cnd23c67p1">
<span class="pali m-text">“Vaṁso visālova yathā visatto,</span><br />
</p>
<p id="cnd23c67p2">
<span class="pali m-text">Puttesu dāresu ca yā apekkhā;</span><br />
</p>
<p id="cnd23c67p3">
<span class="pali m-text">Vaṁsakkaḷīrova asajjamāno,</span><br />
</p>
<p id="cnd23c67p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c68p1">
<span class="pali m-text">**Migo araññamhi yathā abaddho**,</span><br />
</p>
<p id="cnd23c68p2">
<span class="pali m-text">**Yenicchakaṁ gacchati gocarāya;**</span><br />
</p>
<p id="cnd23c68p3">
<span class="pali m-text">**Viññū naro seritaṁ pekkhamāno,**</span><br />
</p>
<p id="cnd23c68p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c69p1">
<span class="pali m-text">**Migo araññamhi yathā abaddho, yenicchakaṁ gacchati gocarāyā**ti.</span><br />
</p>
<p id="cnd23c69p2">
<span class="pali m-text">**Migo**ti dve migā—</span><br />
</p>
<p id="cnd23c69p3">
<span class="pali m-text">eṇimigo ca pasadamigo ca.</span><br />
</p>
<p id="cnd23c69p4">
<span class="pali m-text">Yathā āraññiko migo araññe pavane caramāno vissattho gacchati vissattho tiṭṭhati vissattho nisīdati vissattho seyyaṁ kappeti.</span><br />
</p>
<p id="cnd23c70p1">
<span class="pali m-text">Vuttañhetaṁ bhagavatā—</span><br />
</p>
<p id="cnd23c70p2">
<span class="pali m-text">“seyyathāpi, bhikkhave, āraññiko migo araññe pavane caramāno vissattho gacchati vissattho tiṭṭhati vissattho nisīdati vissattho seyyaṁ kappeti.</span><br />
</p>
<p id="cnd23c70p3">
<span class="pali m-text">Taṁ kissa hetu?</span><br />
</p>
<p id="cnd23c70p4">
<span class="pali m-text">Anāpāthagato, bhikkhave, luddassa.</span><br />
</p>
<p id="cnd23c70p5">
<span class="pali m-text">Evameva kho, bhikkhave, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.</span><br />
</p>
<p id="cnd23c70p6">
<span class="pali m-text">Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’.</span><br />
</p>
<p id="cnd23c71p1">
<span class="pali m-text">Puna caparaṁ, bhikkhave, bhikkhu vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati.</span><br />
</p>
<p id="cnd23c71p2">
<span class="pali m-text">Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’.</span><br />
</p>
<p id="cnd23c72p1">
<span class="pali m-text">Puna caparaṁ, bhikkhave, bhikkhu pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti, yaṁ taṁ ariyā ācikkhanti ‘upekkhako satimā sukhavihārī’ti tatiyaṁ jhānaṁ upasampajja viharati.</span><br />
</p>
<p id="cnd23c72p2">
<span class="pali m-text">Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’.</span><br />
</p>
<p id="cnd23c73p1">
<span class="pali m-text">Puna caparaṁ, bhikkhave, bhikkhu sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati.</span><br />
</p>
<p id="cnd23c73p2">
<span class="pali m-text">Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’.</span><br />
</p>
<p id="cnd23c74p1">
<span class="pali m-text">Puna caparaṁ, bhikkhave, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.</span><br />
</p>
<p id="cnd23c74p2">
<span class="pali m-text">Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’.</span><br />
</p>
<p id="cnd23c75p1">
<span class="pali m-text">Puna caparaṁ, bhikkhave, bhikkhu sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati …pe….</span><br />
</p>
<p id="cnd23c76p1">
<span class="pali m-text">Puna caparaṁ, bhikkhave, sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati …pe….</span><br />
</p>
<p id="cnd23c77p1">
<span class="pali m-text">Puna caparaṁ, bhikkhave, sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati …pe….</span><br />
</p>
<p id="cnd23c78p1">
<span class="pali m-text">Puna caparaṁ, bhikkhave, sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti.</span><br />
</p>
<p id="cnd23c78p2">
<span class="pali m-text">Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’, tiṇṇo loke visattikaṁ.</span><br />
</p>
<p id="cnd23c78p3">
<span class="pali m-text">So vissattho gacchati vissattho tiṭṭhati vissattho nisīdati vissattho seyyaṁ kappeti.</span><br />
</p>
<p id="cnd23c78p4">
<span class="pali m-text">Taṁ kissa hetu?</span><br />
</p>
<p id="cnd23c78p5">
<span class="pali m-text">Anāpāthagato, bhikkhave, pāpimato”ti—</span><br />
</p>
<p id="cnd23c78p6">
<span class="pali m-text">migo araññamhi yathā abaddho, yenicchakaṁ gacchati gocarāya.</span><br />
</p>
<p id="cnd23c79p1">
<span class="pali m-text">**Viññū naro seritaṁ pekkhamāno**ti.</span><br />
</p>
<p id="cnd23c79p2">
<span class="pali m-text">**Viññū**ti paṇḍito paññavā buddhimā ñāṇī vibhāvī medhāvī.</span><br />
</p>
<p id="cnd23c79p3">
<span class="pali m-text">**Naro**ti satto māṇavo poso puggalo jīvo jāgu jantu indagu manujo.</span><br />
</p>
<p id="cnd23c79p4">
<span class="pali m-text">**Serī**ti dve serī—</span><br />
</p>
<p id="cnd23c79p5">
<span class="pali m-text">dhammopi serī puggalopi serī.</span><br />
</p>
<p id="cnd23c79p6">
<span class="pali m-text">Katamo dhammo serī?</span><br />
</p>
<p id="cnd23c79p7">
<span class="pali m-text">Cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo—</span><br />
</p>
<p id="cnd23c79p8">
<span class="pali m-text">ayaṁ dhammo serī.</span><br />
</p>
<p id="cnd23c79p9">
<span class="pali m-text">Katamo puggalo serī?</span><br />
</p>
<p id="cnd23c79p10">
<span class="pali m-text">Yo iminā serinā dhammena samannāgato, so vuccati puggalo serī.</span><br />
</p>
<p id="cnd23c79p11">
<span class="pali m-text">**Viññū naro seritaṁ pekkhamāno**ti viññū naro seritaṁ dhammaṁ pekkhamāno, dakkhamāno olokayamāno nijjhāyamāno upaparikkhamānoti—</span><br />
</p>
<p id="cnd23c79p12">
<span class="pali m-text">viññū naro seritaṁ pekkhamāno, eko care khaggavisāṇakappo.</span><br />
</p>
<p id="cnd23c79p13">
<span class="pali m-text">Tenāha so paccekasambuddho—</span><br />
</p>
<p id="cnd23c80p1">
<span class="pali m-text">“Migo araññamhi yathā abaddho,</span><br />
</p>
<p id="cnd23c80p2">
<span class="pali m-text">Yenicchakaṁ gacchati gocarāya;</span><br />
</p>
<p id="cnd23c80p3">
<span class="pali m-text">Viññū naro seritaṁ pekkhamāno,</span><br />
</p>
<p id="cnd23c80p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c81p1">
<span class="pali m-text">**Āmantanā hoti sahāyamajjhe,**</span><br />
</p>
<p id="cnd23c81p2">
<span class="pali m-text">**Vāse ṭhāne gamane cārikāya;**</span><br />
</p>
<p id="cnd23c81p3">
<span class="pali m-text">**Anabhijjhitaṁ seritaṁ pekkhamāno,**</span><br />
</p>
<p id="cnd23c81p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c82p1">
<span class="pali m-text">**Āmantanā hoti sahāyamajjhe, vāse ṭhāne gamane cārikāyā**ti **sahāyā** vuccanti yehi saha āgamanaṁ phāsu gamanaṁ phāsu gamanāgamanaṁ phāsu ṭhānaṁ phāsu nisajjanaṁ phāsu sayanaṁ phāsu ālapanaṁ phāsu sallapanaṁ phāsu ullapanaṁ phāsu samullapanaṁ phāsu.</span><br />
</p>
<p id="cnd23c82p2">
<span class="pali m-text">**Āmantanā hoti sahāyamajjhe, vāse ṭhāne gamane cārikāyā**ti sahāyamajjhe vāsepi ṭhānepi gamanepi cārikāyapi attatthamantanā paratthamantanā ubhayatthamantanā diṭṭhadhammikatthamantanā samparāyikatthamantanā paramatthamantanā ti—</span><br />
</p>
<p id="cnd23c82p3">
<span class="pali m-text">āmantanā hoti sahāyamajjhe, vāse ṭhāne gamane cārikāya.</span><br />
</p>
<p id="cnd23c83p1">
<span class="pali m-text">**Anabhijjhitaṁ seritaṁ pekkhamāno**ti anabhijjhitaṁ etaṁ vatthu bālānaṁ asappurisānaṁ titthiyānaṁ titthayasāvakānaṁ, yadidaṁ—</span><br />
</p>
<p id="cnd23c83p2">
<span class="pali m-text">bhaṇḍukāsāyavatthavasanatā.</span><br />
</p>
<p id="cnd23c83p3">
<span class="pali m-text">Abhijjhitaṁ etaṁ vatthu paṇḍitānaṁ sappurisānaṁ buddhasāvakānaṁ paccekabuddhānaṁ, yadidaṁ—</span><br />
</p>
<p id="cnd23c83p4">
<span class="pali m-text">bhaṇḍukāsāyavatthavasanatā.</span><br />
</p>
<p id="cnd23c83p5">
<span class="pali m-text">**Serī**ti dve serī—</span><br />
</p>
<p id="cnd23c83p6">
<span class="pali m-text">dhammopi serī puggalopi serī.</span><br />
</p>
<p id="cnd23c83p7">
<span class="pali m-text">Katamo dhammo serī?</span><br />
</p>
<p id="cnd23c83p8">
<span class="pali m-text">Cattāro satipaṭṭhānā …pe…</span><br />
</p>
<p id="cnd23c83p9">
<span class="pali m-text">ariyo aṭṭhaṅgiko maggo—</span><br />
</p>
<p id="cnd23c83p10">
<span class="pali m-text">ayaṁ dhammo serī.</span><br />
</p>
<p id="cnd23c83p11">
<span class="pali m-text">Katamo puggalo serī?</span><br />
</p>
<p id="cnd23c83p12">
<span class="pali m-text">Yo iminā serinā dhammena samannāgato, so vuccati puggalo serī.</span><br />
</p>
<p id="cnd23c83p13">
<span class="pali m-text">**Anabhijjhitaṁ seritaṁ pekkhamāno**ti seritaṁ dhammaṁ pekkhamāno dakkhamāno olokayamāno nijjhāyamāno upaparikkhamānoti—</span><br />
</p>
<p id="cnd23c83p14">
<span class="pali m-text">anabhijjhitaṁ seritaṁ pekkhamāno, eko care khaggavisāṇakappo.</span><br />
</p>
<p id="cnd23c83p15">
<span class="pali m-text">Tenāha so paccekasambuddho—</span><br />
</p>
<p id="cnd23c84p1">
<span class="pali m-text">“Āmantanā hoti sahāyamajjhe,</span><br />
</p>
<p id="cnd23c84p2">
<span class="pali m-text">Vāse ṭhāne gamane cārikāya;</span><br />
</p>
<p id="cnd23c84p3">
<span class="pali m-text">Anabhijjhitaṁ seritaṁ pekkhamāno,</span><br />
</p>
<p id="cnd23c84p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c85p1">
<span class="pali m-text">**Khiḍḍā ratī hoti sahāyamajjhe,**</span><br />
</p>
<p id="cnd23c85p2">
<span class="pali m-text">**Puttesu ca vipulaṁ hoti pemaṁ;**</span><br />
</p>
<p id="cnd23c85p3">
<span class="pali m-text">**Piyavippayogaṁ vijigucchamāno,**</span><br />
</p>
<p id="cnd23c85p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c86p1">
<span class="pali m-text">**Khiḍḍā ratī hoti sahāyamajjhe**ti.</span><br />
</p>
<p id="cnd23c86p2">
<span class="pali m-text">**Khiḍḍā**ti dve khiḍḍā—</span><br />
</p>
<p id="cnd23c86p3">
<span class="pali m-text">kāyikā ca khiḍḍā vācasikā ca khiḍḍā.</span><br />
</p>
<p id="cnd23c86p4">
<span class="pali m-text">Katamā kāyikā khiḍḍā?</span><br />
</p>
<p id="cnd23c86p5">
<span class="pali m-text">Hatthīhipi kīḷanti, assehipi kīḷanti, rathehipi kīḷanti, dhanūhipi kīḷanti, tharūhipi kīḷanti, aṭṭhapadehipi kīḷanti, dasapadehipi kīḷanti, ākāsepi kīḷanti, parihārapathepi kīḷanti, santikāyapi kīḷanti, khalikāyapi kīḷanti, ghaṭikāyapi kīḷanti, salākahatthenapi kīḷanti, akkhenapi kīḷanti, paṅgacīrenapi kīḷanti, vaṅkakenapi kīḷanti, mokkhacikāyapi kīḷanti, ciṅgulakenapi kīḷanti, pattāḷhakenapi kīḷanti, rathakenapi kīḷanti, dhanukenapi kīḷanti, akkharikāyapi kīḷanti, manesikāyapi kīḷanti, yathāvajjenapi kīḷanti.</span><br />
</p>
<p id="cnd23c86p6">
<span class="pali m-text">Ayaṁ kāyikā khiḍḍā.</span><br />
</p>
<p id="cnd23c87p1">
<span class="pali m-text">Katamā vācasikā khiḍḍā?</span><br />
</p>
<p id="cnd23c87p2">
<span class="pali m-text">Mukhabherikaṁ mukhālambaraṁ mukhaḍiṇḍimakaṁ mukhacalimakaṁ mukhakerakaṁ mukhadaddarikaṁ nāṭakaṁ lāsaṁ gītaṁ davakammaṁ.</span><br />
</p>
<p id="cnd23c87p3">
<span class="pali m-text">Ayaṁ vācasikā khiḍḍā.</span><br />
</p>
<p id="cnd23c88p1">
<span class="pali m-text">**Ratī**ti anukkaṇṭhitādhivacanametaṁ ratīti.</span><br />
</p>
<p id="cnd23c88p2">
<span class="pali m-text">**Sahāyā** vuccanti yehi saha āgamanaṁ phāsu gamanaṁ phāsu gamanāgamanaṁ phāsu ṭhānaṁ phāsu nisajjanaṁ phāsu sayanaṁ phāsu ālapanaṁ phāsu sallapanaṁ phāsu ullapanaṁ phāsu samullapanaṁ phāsu.</span><br />
</p>
<p id="cnd23c88p3">
<span class="pali m-text">**Khiḍḍā ratī hoti sahāyamajjhe**ti khiḍḍā ca rati ca sahāyamajjhe hotīti—</span><br />
</p>
<p id="cnd23c88p4">
<span class="pali m-text">khiḍḍā ratī hoti sahāyamajjhe.</span><br />
</p>
<p id="cnd23c89p1">
<span class="pali m-text">**Puttesu ca vipulaṁ hoti peman**ti.</span><br />
</p>
<p id="cnd23c89p2">
<span class="pali m-text">**Puttā**ti cattāro puttā—</span><br />
</p>
<p id="cnd23c89p3">
<span class="pali m-text">atrajo putto, khettajo putto, dinnako putto, antevāsiko putto.</span><br />
</p>
<p id="cnd23c89p4">
<span class="pali m-text">**Puttesu ca vipulaṁ hoti peman**ti puttesu ca adhimattaṁ hoti pemanti—</span><br />
</p>
<p id="cnd23c89p5">
<span class="pali m-text">puttesu ca vipulaṁ hoti pemaṁ.</span><br />
</p>
<p id="cnd23c90p1">
<span class="pali m-text">**Piyavippayogaṁ vijigucchamāno**ti dve piyā—</span><br />
</p>
<p id="cnd23c90p2">
<span class="pali m-text">sattā vā saṅkhārā vā.</span><br />
</p>
<p id="cnd23c90p3">
<span class="pali m-text">Katame sattā piyā?</span><br />
</p>
<p id="cnd23c90p4">
<span class="pali m-text">Idha yassa te honti atthakāmā hitakāmā phāsukāmā yogakkhemakāmā mātā vā pitā vā bhātā vā bhaginī vā putto vā dhītā vā mittā vā amaccā vā ñātī vā sālohitā vā, ime sattā piyā.</span><br />
</p>
<p id="cnd23c91p1">
<span class="pali m-text">Katame saṅkhārā piyā?</span><br />
</p>
<p id="cnd23c91p2">
<span class="pali m-text">Manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, ime saṅkhārā piyā.</span><br />
</p>
<p id="cnd23c91p3">
<span class="pali m-text">**Piyavippayogaṁ vijigucchamāno**ti piyānaṁ vippayogaṁ vijigucchamāno aṭṭiyamāno harāyamānoti—</span><br />
</p>
<p id="cnd23c91p4">
<span class="pali m-text">piyavippayogaṁ vijigucchamāno, eko care khaggavisāṇakappo.</span><br />
</p>
<p id="cnd23c91p5">
<span class="pali m-text">Tenāha so paccekasambuddho—</span><br />
</p>
<p id="cnd23c92p1">
<span class="pali m-text">“Khiḍḍā ratī hoti sahāyamajjhe,</span><br />
</p>
<p id="cnd23c92p2">
<span class="pali m-text">Puttesu ca vipulaṁ hoti pemaṁ;</span><br />
</p>
<p id="cnd23c92p3">
<span class="pali m-text">Piyavippayogaṁ vijigucchamāno,</span><br />
</p>
<p id="cnd23c92p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c93p1">
<span class="pali m-text">**Cātuddiso appaṭigho ca hoti,**</span><br />
</p>
<p id="cnd23c93p2">
<span class="pali m-text">**Santussamāno itarītarena;**</span><br />
</p>
<p id="cnd23c93p3">
<span class="pali m-text">**Parissayānaṁ sahitā achambhī,**</span><br />
</p>
<p id="cnd23c93p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c94p1">
<span class="pali m-text">**Cātuddiso appaṭigho ca hotī**ti.</span><br />
</p>
<p id="cnd23c94p2">
<span class="pali m-text">**Cātuddiso**ti so paccekasambuddho mettāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ, tathā catutthaṁ. Iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena appamāṇena averena abyāpajjena pharitvā viharati.</span><br />
</p>
<p id="cnd23c94p3">
<span class="pali m-text">Karuṇāsahagatena …pe…</span><br />
</p>
<p id="cnd23c94p4">
<span class="pali m-text">muditāsahagatena …pe…</span><br />
</p>
<p id="cnd23c94p5">
<span class="pali m-text">upekkhāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ …pe… abyāpajjena pharitvā viharati.</span><br />
</p>
<p id="cnd23c94p6">
<span class="pali m-text">**Cātuddiso appaṭigho ca hotī**ti mettāya bhāvitattā ye puratthimāya disāya sattā te appaṭikūlā honti, ye dakkhiṇāya disāya sattā te appaṭikūlā honti, ye pacchimāya disāya sattā te appaṭikūlā honti, ye uttarāya disāya sattā te appaṭikūlā honti, ye puratthimāya anudisāya sattā te appaṭikūlā honti, ye dakkhiṇāya anudisāya sattā te appaṭikūlā honti, ye pacchimāya anudisāya sattā te appaṭikūlā honti, ye uttarāya anudisāya sattā te appaṭikūlā honti, ye heṭṭhimāya disāya sattā te appaṭikūlā honti, ye uparimāya disāya sattā te appaṭikūlā honti, ye disāsu vidisāsu sattā te appaṭikūlā honti;</span><br />
</p>
<p id="cnd23c94p7">
<span class="pali m-text">karuṇāya bhāvitattā muditāya bhāvitattā upekkhāya bhāvitattā ye puratthimāya disāya sattā te appaṭikūlā honti …pe…</span><br />
</p>
<p id="cnd23c94p8">
<span class="pali m-text">ye disāsu vidisāsu sattā te appaṭikūlā hontīti—</span><br />
</p>
<p id="cnd23c94p9">
<span class="pali m-text">cātuddiso appaṭigho ca hoti.</span><br />
</p>
<p id="cnd23c95p1">
<span class="pali m-text">**Santussamāno itarītarenā**ti so paccekasambuddho santuṭṭho hoti itarītarena cīvarena, itarītaracīvarasantuṭṭhiyā ca vaṇṇavādī, na ca cīvarahetu anesanaṁ appatirūpaṁ āpajjati.</span><br />
</p>
<p id="cnd23c95p2">
<span class="pali m-text">Aladdhā ca cīvaraṁ na paritassati, laddhā ca cīvaraṁ agadhito amucchito anajjhosanno ādīnavadassāvī nissaraṇapañño paribhuñjati.</span><br />
</p>
<p id="cnd23c95p3">
<span class="pali m-text">Tāya ca pana itarītaracīvarasantuṭṭhiyā nevattānukkaṁseti na paraṁ vambheti.</span><br />
</p>
<p id="cnd23c95p4">
<span class="pali m-text">Yo hi tattha dakkho analaso sampajāno patissato, ayaṁ vuccati paccekasambuddho porāṇe aggaññe ariyavaṁse ṭhito.</span><br />
</p>
<p id="cnd23c95p5">
<span class="pali m-text">Santuṭṭho hoti itarītarena piṇḍapātena …pe…</span><br />
</p>
<p id="cnd23c96p1">
<span class="pali m-text">Santuṭṭho hoti itarītarena senāsanena …pe…</span><br />
</p>
<p id="cnd23c96p2">
<span class="pali m-text">santuṭṭho hoti itarītarena gilānapaccayabhesajjaparikkhārena, itarītaragilānapaccayabhesajjaparikkhārasantuṭṭhiyā ca vaṇṇavādī, na ca gilānapaccayabhesajjaparikkhārahetu anesanaṁ appatirūpaṁ āpajjati.</span><br />
</p>
<p id="cnd23c96p3">
<span class="pali m-text">Aladdhā ca gilānapaccayabhesajjaparikkhārānaṁ na paritassati.</span><br />
</p>
<p id="cnd23c96p4">
<span class="pali m-text">Laddhā ca gilānapaccayabhesajjaparikkhāraṁ agadhito amucchito anajjhosanno ādīnavadassāvī nissaraṇapañño paribhuñjati.</span><br />
</p>
<p id="cnd23c96p5">
<span class="pali m-text">Tāya ca itarītaragilānapaccayabhesajjaparikkhārasantuṭṭhiyā nevattānukkaṁseti na paraṁ vambheti.</span><br />
</p>
<p id="cnd23c96p6">
<span class="pali m-text">Yo hi tattha dakkho analaso sampajāno patissato, ayaṁ vuccati paccekasambuddho porāṇe aggaññe ariyavaṁse ṭhitoti—</span><br />
</p>
<p id="cnd23c96p7">
<span class="pali m-text">santussamāno itarītarena.</span><br />
</p>
<p id="cnd23c97p1">
<span class="pali m-text">**Parissayānaṁ sahitā achambhī**ti.</span><br />
</p>
<p id="cnd23c97p2">
<span class="pali m-text">**Parissayā**ti dve parissayā—</span><br />
</p>
<p id="cnd23c97p3">
<span class="pali m-text">pākaṭaparissayā ca paṭicchannaparissayā ca.</span><br />
</p>
<p id="cnd23c97p4">
<span class="pali m-text">Katame **pākaṭaparissayā**?</span><br />
</p>
<p id="cnd23c97p5">
<span class="pali m-text">Sīhā byagghā dīpī acchā taracchā kokā mahiṁsā hatthī ahī vicchikā satapadī, corā vā assu mānavā vā katakammā vā akatakammā vā, cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso sāso pināso ḍāho jaro kucchirogo mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu rakhasā vitacchikā lohitapittaṁ madhumeho aṁsā piḷakā bhagandalā, pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā ābādhā opakkamikā ābādhā kammavipākajā ābādhā, sītaṁ uṇhaṁ jighacchā pipāsā uccāro passāvo ḍaṁsamakasavātātapasarīsapasamphassā iti vā.</span><br />
</p>
<p id="cnd23c97p6">
<span class="pali m-text">Ime vuccanti pākaṭaparissayā.</span><br />
</p>
<p id="cnd23c98p1">
<span class="pali m-text">Katame **paṭicchannaparissayā**?</span><br />
</p>
<p id="cnd23c98p2">
<span class="pali m-text">Kāyaduccaritaṁ vacīduccaritaṁ manoduccaritaṁ kāmacchandanīvaraṇaṁ byāpādanīvaraṇaṁ thinamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ rāgo doso moho kodho upanāho makkho paḷāso issā macchariyaṁ māyā sāṭheyyaṁ thambho sārambho māno atimāno mado pamādo, sabbe kilesā sabbe duccaritā sabbe darathā sabbe pariḷāhā sabbe santāpā sabbākusalābhisaṅkhārā.</span><br />
</p>
<p id="cnd23c98p3">
<span class="pali m-text">Ime vuccanti paṭicchannaparissayā.</span><br />
</p>
<p id="cnd23c99p1">
<span class="pali m-text">**Parissayā**ti kenaṭṭhena parissayā?</span><br />
</p>
<p id="cnd23c99p2">
<span class="pali m-text">Parisahantīti parissayā, parihānāya saṁvattantīti parissayā, tatrāsayāti parissayā.</span><br />
</p>
<p id="cnd23c99p3">
<span class="pali m-text">Kathaṁ parisahantīti parissayā?</span><br />
</p>
<p id="cnd23c99p4">
<span class="pali m-text">Te parissayā taṁ puggalaṁ sahanti parisahanti abhibhavanti ajjhottharanti pariyādiyanti maddanti.</span><br />
</p>
<p id="cnd23c99p5">
<span class="pali m-text">Evaṁ parisahantīti—</span><br />
</p>
<p id="cnd23c99p6">
<span class="pali m-text">parissayā.</span><br />
</p>
<p id="cnd23c100p1">
<span class="pali m-text">Kathaṁ parihānāya saṁvattantīti parissayā?</span><br />
</p>
<p id="cnd23c100p2">
<span class="pali m-text">Te parissayā kusalānaṁ dhammānaṁ antarāyāya parihānāya saṁvattanti.</span><br />
</p>
<p id="cnd23c100p3">
<span class="pali m-text">Katamesaṁ kusalānaṁ dhammānaṁ?</span><br />
</p>
<p id="cnd23c100p4">
<span class="pali m-text">Sammāpaṭipadāya anulomapaṭipadāya apaccanīkapaṭipadāya anvatthapaṭipadāya dhammānudhammapaṭipadāya sīlesu paripūrakāritāya indriyesu guttadvāratāya bhojane mattaññutāya jāgariyānuyogassa satisampajaññassa catunnaṁ satipaṭṭhānānaṁ bhāvanānuyogassa, catunnaṁ sammappadhānānaṁ …</span><br />
</p>
<p id="cnd23c100p5">
<span class="pali m-text">catunnaṁ iddhipādānaṁ …</span><br />
</p>
<p id="cnd23c100p6">
<span class="pali m-text">pañcannaṁ indriyānaṁ …</span><br />
</p>
<p id="cnd23c100p7">
<span class="pali m-text">pañcannaṁ balānaṁ …</span><br />
</p>
<p id="cnd23c100p8">
<span class="pali m-text">sattannaṁ bojjhaṅgānaṁ …</span><br />
</p>
<p id="cnd23c100p9">
<span class="pali m-text">ariyassa aṭṭhaṅgikassa maggassa bhāvanānuyogassa—</span><br />
</p>
<p id="cnd23c100p10">
<span class="pali m-text">imesaṁ kusalānaṁ dhammānaṁ antarāyāya parihānāya saṁvattanti.</span><br />
</p>
<p id="cnd23c100p11">
<span class="pali m-text">Evaṁ parihānāya saṁvattantīti—</span><br />
</p>
<p id="cnd23c100p12">
<span class="pali m-text">parissayā.</span><br />
</p>
<p id="cnd23c101p1">
<span class="pali m-text">Kathaṁ tatrāsayāti parissayā?</span><br />
</p>
<p id="cnd23c101p2">
<span class="pali m-text">Tatthete pāpakā akusalā dhammā uppajjanti attabhāvasannissayā.</span><br />
</p>
<p id="cnd23c101p3">
<span class="pali m-text">Yathā bile bilāsayā pāṇā sayanti, dake dakāsayā pāṇā sayanti, vane vanāsayā pāṇā sayanti, rukkhe rukkhāsayā pāṇā sayanti;</span><br />
</p>
<p id="cnd23c101p4">
<span class="pali m-text">evameva tatthete pāpakā akusalā dhammā uppajjanti attabhāvasannissayāti.</span><br />
</p>
<p id="cnd23c101p5">
<span class="pali m-text">Evampi tatrāsayāti—</span><br />
</p>
<p id="cnd23c101p6">
<span class="pali m-text">parissayā.</span><br />
</p>
<p id="cnd23c102p1">
<span class="pali m-text">Vuttañhetaṁ bhagavatā—</span><br />
</p>
<p id="cnd23c102p2">
<span class="pali m-text">“sāntevāsiko, bhikkhave, bhikkhu sācariyako dukkhaṁ na phāsu viharati.</span><br />
</p>
<p id="cnd23c102p3">
<span class="pali m-text">Kathañca, bhikkhave, bhikkhu sāntevāsiko sācariyako dukkhaṁ na phāsu viharati?</span><br />
</p>
<p id="cnd23c102p4">
<span class="pali m-text">Idha, bhikkhave, bhikkhu cakkhunā rūpaṁ disvā uppajjanti ye pāpakā akusalā dhammā, sarasaṅkappā saṁyojanīyā, tyassa anto vasanti anvāssavanti pāpakā akusalā dhammāti.</span><br />
</p>
<p id="cnd23c102p5">
<span class="pali m-text">Tasmā sāntevāsiko vuccati.</span><br />
</p>
<p id="cnd23c102p6">
<span class="pali m-text">Tena samudācarena samudācaranti naṁ pāpakā akusalā dhammāti.</span><br />
</p>
<p id="cnd23c102p7">
<span class="pali m-text">Tasmā sācariyakoti vuccati.</span><br />
</p>
<p id="cnd23c103p1">
<span class="pali m-text">Puna caparaṁ, bhikkhave, bhikkhuno sotena saddaṁ sutvā …pe…</span><br />
</p>
<p id="cnd23c103p2">
<span class="pali m-text">ghānena gandhaṁ ghāyitvā …pe…</span><br />
</p>
<p id="cnd23c103p3">
<span class="pali m-text">jivhāya rasaṁ sāyitvā …pe…</span><br />
</p>
<p id="cnd23c103p4">
<span class="pali m-text">kāyena phoṭṭhabbaṁ phusitvā …pe…</span><br />
</p>
<p id="cnd23c103p5">
<span class="pali m-text">manasā dhammaṁ viññāya uppajjanti ye pāpakā akusalā dhammā sarasaṅkappā saṁyojanīyā, tyassa anto vasanti anvāssavanti pāpakā akusalā dhammāti.</span><br />
</p>
<p id="cnd23c103p6">
<span class="pali m-text">Tasmā sāntevāsikoti vuccati.</span><br />
</p>
<p id="cnd23c103p7">
<span class="pali m-text">Tena samudācarena samudācaranti naṁ pāpakā akusalā dhammāti.</span><br />
</p>
<p id="cnd23c103p8">
<span class="pali m-text">Tasmā sācariyakoti vuccati.</span><br />
</p>
<p id="cnd23c103p9">
<span class="pali m-text">Evaṁ kho, bhikkhave, bhikkhu sāntevāsiko sācariyako dukkhaṁ na phāsu viharatī”ti.</span><br />
</p>
<p id="cnd23c103p10">
<span class="pali m-text">Evampi, tatrāsayāti—</span><br />
</p>
<p id="cnd23c103p11">
<span class="pali m-text">parissayā.</span><br />
</p>
<p id="cnd23c104p1">
<span class="pali m-text">Vuttañhetaṁ bhagavatā—</span><br />
</p>
<p id="cnd23c104p2">
<span class="pali m-text">“tayome, bhikkhave, antarāmalā antarāamittā antarāsapattā antarāvadhakā antarāpaccatthikā.</span><br />
</p>
<p id="cnd23c104p3">
<span class="pali m-text">Katame tayo?</span><br />
</p>
<p id="cnd23c104p4">
<span class="pali m-text">Lobho, bhikkhave, antarāmalo antarāamitto antarāsapatto antarāvadhako antarāpaccatthiko, doso, bhikkhave …pe…</span><br />
</p>
<p id="cnd23c104p5">
<span class="pali m-text">moho, bhikkhave, antarāmalo antarāamitto antarāsapatto antarāvadhako antarāpaccatthiko.</span><br />
</p>
<p id="cnd23c104p6">
<span class="pali m-text">Ime kho, bhikkhave, tayo antarāmalā antarāamittā antarāsapattā antarāvadhakā antarāpaccatthikāti.</span><br />
</p>
<p id="cnd23c105p1">
<span class="pali m-text">Anatthajanano lobho,</span><br />
</p>
<p id="cnd23c105p2">
<span class="pali m-text">lobho cittappakopano;</span><br />
</p>
<p id="cnd23c105p3">
<span class="pali m-text">Bhayamantarato jātaṁ,</span><br />
</p>
<p id="cnd23c105p4">
<span class="pali m-text">taṁ jano nāvabujjhati.</span><br />
</p>
<p id="cnd23c106p1">
<span class="pali m-text">Luddho atthaṁ na jānāti,</span><br />
</p>
<p id="cnd23c106p2">
<span class="pali m-text">luddho dhammaṁ na passati;</span><br />
</p>
<p id="cnd23c106p3">
<span class="pali m-text">Andhatamaṁ tadā hoti,</span><br />
</p>
<p id="cnd23c106p4">
<span class="pali m-text">yaṁ lobho sahate naraṁ.</span><br />
</p>
<p id="cnd23c107p1">
<span class="pali m-text">Anatthajanano doso,</span><br />
</p>
<p id="cnd23c107p2">
<span class="pali m-text">doso cittappakopano;</span><br />
</p>
<p id="cnd23c107p3">
<span class="pali m-text">Bhayamantarato jātaṁ,</span><br />
</p>
<p id="cnd23c107p4">
<span class="pali m-text">taṁ jano nāvabujjhati.</span><br />
</p>
<p id="cnd23c108p1">
<span class="pali m-text">Duṭṭho atthaṁ na jānāti,</span><br />
</p>
<p id="cnd23c108p2">
<span class="pali m-text">duṭṭho dhammaṁ na passati;</span><br />
</p>
<p id="cnd23c108p3">
<span class="pali m-text">Andhatamaṁ tadā hoti,</span><br />
</p>
<p id="cnd23c108p4">
<span class="pali m-text">yaṁ doso sahate naraṁ.</span><br />
</p>
<p id="cnd23c109p1">
<span class="pali m-text">Anatthajanano moho,</span><br />
</p>
<p id="cnd23c109p2">
<span class="pali m-text">moho cittappakopano;</span><br />
</p>
<p id="cnd23c109p3">
<span class="pali m-text">Bhayamantarato jātaṁ,</span><br />
</p>
<p id="cnd23c109p4">
<span class="pali m-text">taṁ jano nāvabujjhati.</span><br />
</p>
<p id="cnd23c110p1">
<span class="pali m-text">Mūḷho atthaṁ na jānāti,</span><br />
</p>
<p id="cnd23c110p2">
<span class="pali m-text">mūḷho dhammaṁ na passati;</span><br />
</p>
<p id="cnd23c110p3">
<span class="pali m-text">Andhatamaṁ tadā hoti,</span><br />
</p>
<p id="cnd23c110p4">
<span class="pali m-text">yaṁ moho sahate naran”ti.</span><br />
</p>
<p id="cnd23c111p1">
<span class="pali m-text">Evampi, tatrāsayāti—</span><br />
</p>
<p id="cnd23c111p2">
<span class="pali m-text">parissayā.</span><br />
</p>
<p id="cnd23c112p1">
<span class="pali m-text">Vuttañhetaṁ bhagavatā—</span><br />
</p>
<p id="cnd23c112p2">
<span class="pali m-text">“tayo kho, mahārāja, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya.</span><br />
</p>
<p id="cnd23c112p3">
<span class="pali m-text">Katame tayo?</span><br />
</p>
<p id="cnd23c112p4">
<span class="pali m-text">Lobho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya;</span><br />
</p>
<p id="cnd23c112p5">
<span class="pali m-text">doso kho, mahārāja …pe…</span><br />
</p>
<p id="cnd23c112p6">
<span class="pali m-text">moho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya.</span><br />
</p>
<p id="cnd23c112p7">
<span class="pali m-text">Ime kho, mahārāja, tayo purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya.</span><br />
</p>
<p id="cnd23c113p1">
<span class="pali m-text">Lobho doso ca moho ca,</span><br />
</p>
<p id="cnd23c113p2">
<span class="pali m-text">purisaṁ pāpacetasaṁ;</span><br />
</p>
<p id="cnd23c113p3">
<span class="pali m-text">Hiṁsanti attasambhūtā,</span><br />
</p>
<p id="cnd23c113p4">
<span class="pali m-text">tacasāraṁva samphalan”ti.</span><br />
</p>
<p id="cnd23c114p1">
<span class="pali m-text">Evampi, tatrāsayāti—</span><br />
</p>
<p id="cnd23c114p2">
<span class="pali m-text">parissayā.</span><br />
</p>
<p id="cnd23c115p1">
<span class="pali m-text">Vuttañhetaṁ bhagavatā—</span><br />
</p>
<p id="cnd23c116p1">
<span class="pali m-text">“Rāgo ca doso ca itonidānā,</span><br />
</p>
<p id="cnd23c116p2">
<span class="pali m-text">Aratī ratī lomahaṁso itojā;</span><br />
</p>
<p id="cnd23c116p3">
<span class="pali m-text">Ito samuṭṭhāya manovitakkā,</span><br />
</p>
<p id="cnd23c116p4">
<span class="pali m-text">Kumārakā dhaṅkamivossajantī”ti.</span><br />
</p>
<p id="cnd23c117p1">
<span class="pali m-text">Evampi, tatrāsayāti—</span><br />
</p>
<p id="cnd23c117p2">
<span class="pali m-text">parissayā.</span><br />
</p>
<p id="cnd23c118p1">
<span class="pali m-text">**Parissayānaṁ sahitā**ti parissaye sahitā ārādhitā ajjhottharitā pariyāditā paṭinissatāti—</span><br />
</p>
<p id="cnd23c118p2">
<span class="pali m-text">parissayānaṁ sahitā.</span><br />
</p>
<p id="cnd23c119p1">
<span class="pali m-text">**Achambhī**ti so paccekasambuddho abhīrū acchambhī anutrāsī apalāyī pahīnabhayabheravo vigatalomahaṁso viharatīti—</span><br />
</p>
<p id="cnd23c119p2">
<span class="pali m-text">parissayānaṁ sahitā acchambhī, eko care khaggavisāṇakappo.</span><br />
</p>
<p id="cnd23c119p3">
<span class="pali m-text">Tenāha so paccekasambuddho—</span><br />
</p>
<p id="cnd23c120p1">
<span class="pali m-text">“Cātuddiso appaṭigho ca hoti,</span><br />
</p>
<p id="cnd23c120p2">
<span class="pali m-text">Santussamāno itarītarena;</span><br />
</p>
<p id="cnd23c120p3">
<span class="pali m-text">Parissayānaṁ sahitā achambhī,</span><br />
</p>
<p id="cnd23c120p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c121p1">
<span class="pali m-text">**Dussaṅgahā pabbajitāpi eke,**</span><br />
</p>
<p id="cnd23c121p2">
<span class="pali m-text">**Atho gahaṭṭhā gharamāvasantā;**</span><br />
</p>
<p id="cnd23c121p3">
<span class="pali m-text">**Appossukko paraputtesu hutvā,**</span><br />
</p>
<p id="cnd23c121p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c122p1">
<span class="pali m-text">**Dussaṅgahā pabbajitāpi eke**ti pabbajitāpi idhekacce nissayepi diyyamāne uddesepi diyyamāne paripucchāyapi diyyamāne cīvarepi diyyamāne pattepi diyyamāne lohathālakepi diyyamāne dhammakaraṇepi diyyamāne parissāvanepi diyyamāne thavikepi diyyamāne upāhanepi diyyamāne kāyabandhanepi diyyamāne na suṇanti na sotaṁ odahanti na aññācittaṁ upaṭṭhapenti, anassavā avacanakarā paṭilomavuttino aññeneva mukhaṁ karontīti—</span><br />
</p>
<p id="cnd23c122p2">
<span class="pali m-text">dussaṅgahā pabbajitāpi eke.</span><br />
</p>
<p id="cnd23c123p1">
<span class="pali m-text">**Atho gahaṭṭhā gharamāvasantā**ti gahaṭṭhāpi idhekacce hatthimhipi diyyamāne …pe…</span><br />
</p>
<p id="cnd23c123p2">
<span class="pali m-text">rathepi khettepi vatthumhipi hiraññepi suvaṇṇepi diyyamāne gāmepi …pe…</span><br />
</p>
<p id="cnd23c123p3">
<span class="pali m-text">nigamepi nagarepi …</span><br />
</p>
<p id="cnd23c123p4">
<span class="pali m-text">raṭṭhepi …</span><br />
</p>
<p id="cnd23c123p5">
<span class="pali m-text">janapadepi diyyamāne na suṇanti na sotaṁ odahanti na aññācittaṁ upaṭṭhapenti, anassavā avacanakarā paṭilomavuttino aññeneva mukhaṁ karontīti—</span><br />
</p>
<p id="cnd23c123p6">
<span class="pali m-text">atho gahaṭṭhā gharamāvasantā.</span><br />
</p>
<p id="cnd23c124p1">
<span class="pali m-text">**Appossukko paraputtesu hutvā**ti attānaṁ ṭhapetvā sabbe imasmiṁ atthe paraputtā.</span><br />
</p>
<p id="cnd23c124p2">
<span class="pali m-text">Tesu paraputtesu appossukko hutvā abyāvaṭo hutvā anapekkho hutvāti—</span><br />
</p>
<p id="cnd23c124p3">
<span class="pali m-text">appossukko paraputtesu hutvā, eko care khaggavisāṇakappo.</span><br />
</p>
<p id="cnd23c124p4">
<span class="pali m-text">Tenāha so paccekasambuddho—</span><br />
</p>
<p id="cnd23c125p1">
<span class="pali m-text">“Dussaṅgahā pabbajitāpi eke,</span><br />
</p>
<p id="cnd23c125p2">
<span class="pali m-text">Atho gahaṭṭhā gharamāvasantā;</span><br />
</p>
<p id="cnd23c125p3">
<span class="pali m-text">Appossukko paraputtesu hutvā,</span><br />
</p>
<p id="cnd23c125p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c126p1">
<span class="pali m-text">**Oropayitvā gihibyañjanāni,**</span><br />
</p>
<p id="cnd23c126p2">
<span class="pali m-text">**Sañchinnapatto yathā koviḷāro;**</span><br />
</p>
<p id="cnd23c126p3">
<span class="pali m-text">**Chetvāna vīro gihibandhanāni,**</span><br />
</p>
<p id="cnd23c126p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c127p1">
<span class="pali m-text">**Oropayitvā gihibyañjanānī**ti gihibyañjanāni vuccanti kesā ca massū ca mālā ca gandhañca vilepanañca ābharaṇañca pilandhanañca vatthañca pārupanañca veṭhanañca ucchādanaṁ parimaddanaṁ nhāpanaṁ sambāhanaṁ ādāsaṁ añjanaṁ mālāgandhavilepanaṁ mukhacuṇṇaṁ mukhalepanaṁ hatthabandhaṁ sikhābandhaṁ daṇḍaṁ nāḷikaṁ khaggaṁ chattaṁ citrupāhanaṁ uṇhīsaṁ maṇiṁ vāḷabījaniṁ odātāni vatthāni dīghadasāni iti vā.</span><br />
</p>
<p id="cnd23c127p2">
<span class="pali m-text">**Oropayitvā gihibyañjanānī**ti gihibyañjanāni oropayitvā samoropayitvā nikkhipitvā paṭipassambhayitvāti—</span><br />
</p>
<p id="cnd23c127p3">
<span class="pali m-text">oropayitvā gihibyañjanāni.</span><br />
</p>
<p id="cnd23c128p1">
<span class="pali m-text">**Sañchinnapatto yathā koviḷāro**ti yathā koviḷārassa pattāni chinnāni sañchinnāni patitāni paripatitāni, evameva tassa paccekasambuddhassa gihibyañjanāni chinnāni sañchinnāni patitānīti—</span><br />
</p>
<p id="cnd23c128p2">
<span class="pali m-text">sañchinnapatto yathā koviḷāro.</span><br />
</p>
<p id="cnd23c129p1">
<span class="pali m-text">**Chetvāna vīro gihibandhanānī**ti.</span><br />
</p>
<p id="cnd23c129p2">
<span class="pali m-text">**Vīro**ti vīriyavāti vīro, pahūti vīro, visavīti vīro, alamattoti vīro, sūroti vīro, vikkanto abhīrū acchambhī anutrāsī apalāyī pahīnabhayabheravoti vīro, vigatalomahaṁsoti vīro.</span><br />
</p>
<p id="cnd23c130p1">
<span class="pali m-text">Virato idha sabbapāpakehi,</span><br />
</p>
<p id="cnd23c130p2">
<span class="pali m-text">Nirayadukkhaṁ aticca vīriyavāso;</span><br />
</p>
<p id="cnd23c130p3">
<span class="pali m-text">So vīriyavā padhānavā,</span><br />
</p>
<p id="cnd23c130p4">
<span class="pali m-text">Dhīro tādi pavuccate tathattā.</span><br />
</p>
<p id="cnd23c131p1">
<span class="pali m-text">Gihibandhanāni vuccanti puttā ca bhariyā ca dāsā ca dāsī ca ajeḷakā ca kukkuṭasūkarā ca hatthigavāssavaḷavā ca khettañca vatthu ca hiraññañca suvaṇṇañca gāmanigamarājadhāniyo ca raṭṭhañca janapado ca koso ca koṭṭhāgārañca, yaṁ kiñci rajanīyavatthu.</span><br />
</p>
<p id="cnd23c132p1">
<span class="pali m-text">**Chetvāna vīro gihibandhanānī**ti so paccekasambuddho vīro gihibandhanāni chinditvā samucchinditvā jahitvā vinodetvā byantīkaritvā anabhāvaṁ gametvāti—</span><br />
</p>
<p id="cnd23c132p2">
<span class="pali m-text">chetvāna vīro gihibandhanāni, eko care khaggavisāṇakappo.</span><br />
</p>
<p id="cnd23c132p3">
<span class="pali m-text">Tenāha so paccekasambuddho—</span><br />
</p>
<p id="cnd23c133p1">
<span class="pali m-text">“Oropayitvā gihibyañjanāni,</span><br />
</p>
<p id="cnd23c133p2">
<span class="pali m-text">Sañchinnapatto yathā koviḷāro;</span><br />
</p>
<p id="cnd23c133p3">
<span class="pali m-text">Chetvāna vīro gihibandhanāni,</span><br />
</p>
<p id="cnd23c133p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c133p5">
<span class="pali m-text">Paṭhamo vaggo.</span><br />
</p>
<p id="cnd23c134p0">
<span class="pali m-text">2. Dutiyavagga</span><br />
</p>
<p id="cnd23c134p1">
<span class="pali m-text">**Sace labhetha nipakaṁ sahāyaṁ,**</span><br />
</p>
<p id="cnd23c134p2">
<span class="pali m-text">**Saddhiṁ caraṁ sādhuvihāri dhīraṁ;**</span><br />
</p>
<p id="cnd23c134p3">
<span class="pali m-text">**Abhibhuyya sabbāni parissayāni,**</span><br />
</p>
<p id="cnd23c134p4">
<span class="pali m-text">**Careyya tenattamano satīmā. **</span><br />
</p>
<p id="cnd23c135p1">
<span class="pali m-text">**Sace labhetha nipakaṁ sahāyan**ti sace nipakaṁ paṇḍitaṁ paññavantaṁ buddhimantaṁ ñāṇiṁ vibhāviṁ medhāviṁ sahāyaṁ labheyya paṭilabheyya adhigaccheyya vindeyyāti—</span><br />
</p>
<p id="cnd23c135p2">
<span class="pali m-text">sace labhetha nipakaṁ sahāyaṁ.</span><br />
</p>
<p id="cnd23c136p1">
<span class="pali m-text">**Saddhiṁ caraṁ sādhuvihāri dhīran**ti.</span><br />
</p>
<p id="cnd23c136p2">
<span class="pali m-text">**Saddhiṁ caran**ti ekato caraṁ.</span><br />
</p>
<p id="cnd23c136p3">
<span class="pali m-text">**Sādhuvihārin**ti paṭhamenapi jhānena sādhuvihāriṁ, dutiyenapi jhānena …</span><br />
</p>
<p id="cnd23c136p4">
<span class="pali m-text">tatiyenapi jhānena …</span><br />
</p>
<p id="cnd23c136p5">
<span class="pali m-text">catutthenapi jhānena sādhuvihāriṁ, mettāyapi cetovimuttiyā sādhuvihāriṁ, karuṇāyapi …pe…</span><br />
</p>
<p id="cnd23c136p6">
<span class="pali m-text">muditāyapi …</span><br />
</p>
<p id="cnd23c136p7">
<span class="pali m-text">upekkhāyapi cetovimuttiyā sādhuvihāriṁ, ākāsānañcāyatanasamāpattiyāpi sādhuvihāriṁ, viññāṇañcāyatanasamāpattiyāpi …pe…</span><br />
</p>
<p id="cnd23c136p8">
<span class="pali m-text">ākiñcaññāyatanasamāpattiyāpi …pe…</span><br />
</p>
<p id="cnd23c136p9">
<span class="pali m-text">nevasaññānāsaññāyatanasamāpattiyāpi sādhuvihāriṁ, nirodhasamāpattiyāpi sādhuvihāriṁ, phalasamāpattiyāpi sādhuvihāriṁ.</span><br />
</p>
<p id="cnd23c136p10">
<span class="pali m-text">**Dhīran**ti dhīraṁ paṇḍitaṁ paññavantaṁ buddhimantaṁ ñāṇiṁ vibhāviṁ medhāvinti—</span><br />
</p>
<p id="cnd23c136p11">
<span class="pali m-text">saddhiṁ caraṁ sādhuvihāri dhīraṁ.</span><br />
</p>
<p id="cnd23c137p1">
<span class="pali m-text">**Abhibhuyya sabbāni parissayānī**ti.</span><br />
</p>
<p id="cnd23c137p2">
<span class="pali m-text">**Parissayā**ti dve parissayā—</span><br />
</p>
<p id="cnd23c137p3">
<span class="pali m-text">pākaṭaparissayā ca paṭicchannaparissayā ca …pe…</span><br />
</p>
<p id="cnd23c137p4">
<span class="pali m-text">ime vuccanti pākaṭaparissayā …pe…</span><br />
</p>
<p id="cnd23c137p5">
<span class="pali m-text">ime vuccanti paṭicchannaparissayā …pe…</span><br />
</p>
<p id="cnd23c137p6">
<span class="pali m-text">evampi, tatrāsayāti—</span><br />
</p>
<p id="cnd23c137p7">
<span class="pali m-text">parissayā.</span><br />
</p>
<p id="cnd23c137p8">
<span class="pali m-text">**Abhibhuyya sabbāni parissayānī**ti sabbe parissaye abhibhuyya abhibhavitvā ajjhottharitvā pariyādiyitvā madditvāti—</span><br />
</p>
<p id="cnd23c137p9">
<span class="pali m-text">abhibhuyya sabbāni parissayāni.</span><br />
</p>
<p id="cnd23c138p1">
<span class="pali m-text">**Careyya tenattamano satīmā**ti so paccekasambuddho tena nipakena paṇḍitena paññavantena buddhimantena ñāṇinā vibhāvinā medhāvinā sahāyena saddhiṁ attamano tuṭṭhamano haṭṭhamano pahaṭṭhamano udaggamano muditamano careyya vihareyya iriyeyya vatteyya pāleyya yapeyya yāpeyyāti—</span><br />
</p>
<p id="cnd23c138p2">
<span class="pali m-text">careyya tenattamano.</span><br />
</p>
<p id="cnd23c138p3">
<span class="pali m-text">**Satīmā**ti so paccekasambuddho satimā hoti paramena satinepakkena samannāgato, cirakatampi cirabhāsitampi saritā anussaritāti—</span><br />
</p>
<p id="cnd23c138p4">
<span class="pali m-text">careyya tenattamano satīmā.</span><br />
</p>
<p id="cnd23c138p5">
<span class="pali m-text">Tenāha so paccekasambuddho—</span><br />
</p>
<p id="cnd23c139p1">
<span class="pali m-text">“Sace labhetha nipakaṁ sahāyaṁ,</span><br />
</p>
<p id="cnd23c139p2">
<span class="pali m-text">Saddhiṁ caraṁ sādhuvihāri dhīraṁ;</span><br />
</p>
<p id="cnd23c139p3">
<span class="pali m-text">Abhibhuyya sabbāni parissayāni,</span><br />
</p>
<p id="cnd23c139p4">
<span class="pali m-text">Careyya tenattamano satīmā”ti.</span><br />
</p>
<p id="cnd23c140p1">
<span class="pali m-text">**No ce labhetha nipakaṁ sahāyaṁ,**</span><br />
</p>
<p id="cnd23c140p2">
<span class="pali m-text">**Saddhiṁ caraṁ sādhuvihāri dhīraṁ;**</span><br />
</p>
<p id="cnd23c140p3">
<span class="pali m-text">**Rājāva raṭṭhaṁ vijitaṁ pahāya,**</span><br />
</p>
<p id="cnd23c140p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c141p1">
<span class="pali m-text">**No ce labhetha nipakaṁ sahāyan**ti no ce nipakaṁ paṇḍitaṁ paññavantaṁ buddhimantaṁ ñāṇiṁ vibhāviṁ medhāviṁ sahāyaṁ labheyya paṭilabheyya adhigaccheyya vindeyyāti—</span><br />
</p>
<p id="cnd23c141p2">
<span class="pali m-text">no ce labhetha nipakaṁ sahāyaṁ.</span><br />
</p>
<p id="cnd23c142p1">
<span class="pali m-text">**Saddhiṁ caraṁ sādhuvihāri dhīran**ti.</span><br />
</p>
<p id="cnd23c142p2">
<span class="pali m-text">**Saddhiṁ caran**ti ekato caraṁ.</span><br />
</p>
<p id="cnd23c142p3">
<span class="pali m-text">**Sādhuvihārin**ti paṭhamenapi jhānena sādhuvihāriṁ …pe…</span><br />
</p>
<p id="cnd23c142p4">
<span class="pali m-text">nirodhasamāpattiyāpi sādhuvihāriṁ,</span><br />
</p>
<p id="cnd23c142p5">
<span class="pali m-text">phalasamāpattiyāpi sādhuvihāriṁ.</span><br />
</p>
<p id="cnd23c142p6">
<span class="pali m-text">**Dhīran**ti dhīraṁ paṇḍitaṁ paññavantaṁ buddhimantaṁ ñāṇiṁ vibhāviṁ medhāvinti—</span><br />
</p>
<p id="cnd23c142p7">
<span class="pali m-text">saddhiṁ caraṁ sādhuvihāri dhīraṁ.</span><br />
</p>
<p id="cnd23c143p1">
<span class="pali m-text">**Rājāva raṭṭhaṁ vijitaṁ pahāyā**ti rājā khattiyo muddhābhisitto vijitasaṅgāmo nihatapaccāmitto laddhādhippāyo paripuṇṇakosakoṭṭhāgāro raṭṭhañca janapadañca kosañca koṭṭhāgārañca pahūtahiraññasuvaṇṇaṁ nagarañca pariccajitvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati iriyati vatteti pāleti yapeti yāpeti.</span><br />
</p>
<p id="cnd23c143p2">
<span class="pali m-text">Evaṁ paccekasambuddhopi sabbaṁ gharāvāsapalibodhaṁ chinditvā puttadārapalibodhaṁ chinditvā ñātipalibodhaṁ chinditvā mittāmaccapalibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati iriyati vatteti pāleti yapeti yāpetīti—</span><br />
</p>
<p id="cnd23c143p3">
<span class="pali m-text">rājāva raṭṭhaṁ vijitaṁ pahāya, eko care khaggavisāṇakappo.</span><br />
</p>
<p id="cnd23c143p4">
<span class="pali m-text">Tenāha so paccekasambuddho—</span><br />
</p>
<p id="cnd23c144p1">
<span class="pali m-text">“No ce labhetha nipakaṁ sahāyaṁ,</span><br />
</p>
<p id="cnd23c144p2">
<span class="pali m-text">Saddhiṁ caraṁ sādhuvihāri dhīraṁ;</span><br />
</p>
<p id="cnd23c144p3">
<span class="pali m-text">Rājāva raṭṭhaṁ vijitaṁ pahāya,</span><br />
</p>
<p id="cnd23c144p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c145p1">
<span class="pali m-text">**Addhā pasaṁsāma sahāyasampadaṁ,**</span><br />
</p>
<p id="cnd23c145p2">
<span class="pali m-text">**Seṭṭhā samā sevitabbā sahāyā;**</span><br />
</p>
<p id="cnd23c145p3">
<span class="pali m-text">**Ete aladdhā anavajjabhojī,**</span><br />
</p>
<p id="cnd23c145p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c146p1">
<span class="pali m-text">**Addhā pasaṁsāma sahāyasampadan**ti.</span><br />
</p>
<p id="cnd23c146p2">
<span class="pali m-text">**Addhā**ti ekaṁsavacanaṁ nissaṁsayavacanaṁ nikkaṅkhavacanaṁ advejjhavacanaṁ adveḷhakavacanaṁ niyogavacanaṁ apaṇṇakavacanaṁ aviraddhavacanaṁ avatthāpanavacanametaṁ—</span><br />
</p>
<p id="cnd23c146p3">
<span class="pali m-text">addhāti.</span><br />
</p>
<p id="cnd23c146p4">
<span class="pali m-text">**Sahāyasampadan**ti sahāyasampadā vuccati yo so sahāyo asekkhena sīlakkhandhena samannāgato hoti, asekkhena samādhikkhandhena …</span><br />
</p>
<p id="cnd23c146p5">
<span class="pali m-text">asekkhena paññākkhandhena …</span><br />
</p>
<p id="cnd23c146p6">
<span class="pali m-text">asekkhena vimuttikkhandhena …</span><br />
</p>
<p id="cnd23c146p7">
<span class="pali m-text">asekkhena vimuttiñāṇadassanakkhandhena samannāgato hoti.</span><br />
</p>
<p id="cnd23c146p8">
<span class="pali m-text">**Addhā pasaṁsāma sahāyasampadan**ti sahāyasampadaṁ pasaṁsāma thomema kittema vaṇṇemāti—</span><br />
</p>
<p id="cnd23c146p9">
<span class="pali m-text">addhā pasaṁsāma sahāyasampadaṁ.</span><br />
</p>
<p id="cnd23c147p1">
<span class="pali m-text">**Seṭṭhā samā sevitabbā sahāyā**ti seṭṭhā honti sahāyā sīlena samādhinā paññāya vimuttiyā vimuttiñāṇadassanena;</span><br />
</p>
<p id="cnd23c147p2">
<span class="pali m-text">samā sadisā honti sahāyā sīlena samādhinā paññāya vimuttiyā vimuttiñāṇadassanena.</span><br />
</p>
<p id="cnd23c147p3">
<span class="pali m-text">Seṭṭhā vā sahāyā sadisā vā sahāyā sevitabbā bhajitabbā payirupāsitabbā paripucchitabbā paripañhitabbāti—</span><br />
</p>
<p id="cnd23c147p4">
<span class="pali m-text">seṭṭhā samā sevitabbā sahāyā.</span><br />
</p>
<p id="cnd23c148p1">
<span class="pali m-text">**Ete aladdhā anavajjabhojī**ti atthi puggalo sāvajjabhojī atthi puggalo anavajjabhojīti.</span><br />
</p>
<p id="cnd23c148p2">
<span class="pali m-text">Katamo ca puggalo sāvajjabhojī?</span><br />
</p>
<p id="cnd23c148p3">
<span class="pali m-text">Idhekacco puggalo kuhanāya lapanāya nemittikatāya nippesikatāya lābhena lābhaṁ nijigīsanatāya dārudānena veḷudānena pattadānena pupphadānena phaladānena sinānadānena cuṇṇadānena mattikādānena dantakaṭṭhadānena mukhodakadānena cāṭukamyatāya muggasūpyatāya pāribhaṭyatāya pīṭhamaddikatāya vatthuvijjāya tiracchānavijjāya aṅgavijjāya nakkhattavijjāya dūtagamanena pahiṇagamanena jaṅghapesaniyena vejjakammena navakammena piṇḍapaṭipiṇḍakena dānānuppadānena, adhammena visamena laddhā labhitvā adhigantvā vinditvā paṭilabhitvā jīvikaṁ kappeti.</span><br />
</p>
<p id="cnd23c148p4">
<span class="pali m-text">Ayaṁ vuccati puggalo sāvajjabhojī.</span><br />
</p>
<p id="cnd23c149p1">
<span class="pali m-text">Katamo ca puggalo anavajjabhojī?</span><br />
</p>
<p id="cnd23c149p2">
<span class="pali m-text">Idhekacco puggalo na kuhanāya na lapanāya na nemittikatāya na nippesikatāya na lābhena lābhaṁ nijigīsanatāya na dārudānena na veḷudānena na pattadānena na pupphadānena na phaladānena na sinānadānena na cuṇṇadānena na mattikādānena na dantakaṭṭhadānena na mukhodakadānena na cāṭukamyatāya na muggasūpyatāya na pāribhaṭyatāya na pīṭhamaddikatāya na vatthuvijjāya na tiracchānavijjāya na aṅgavijjāya na nakkhattavijjāya na dūtagamanena na pahiṇagamanena na jaṅghapesaniyena na vejjakammena na navakammena na piṇḍapaṭipiṇḍakena na dānānuppadānena, dhammena samena laddhā labhitvā adhigantvā vinditvā paṭilabhitvā jīvikaṁ kappeti.</span><br />
</p>
<p id="cnd23c149p3">
<span class="pali m-text">Ayaṁ vuccati puggalo anavajjabhojī.</span><br />
</p>
<p id="cnd23c150p1">
<span class="pali m-text">**Ete aladdhā anavajjabhojī**ti ete anavajjabhojī aladdhā alabhitvā anadhigantvā avinditvā appaṭilabhitvāti—</span><br />
</p>
<p id="cnd23c150p2">
<span class="pali m-text">ete aladdhā anavajjabhojī, eko care khaggavisāṇakappo.</span><br />
</p>
<p id="cnd23c150p3">
<span class="pali m-text">Tenāha so paccekasambuddho—</span><br />
</p>
<p id="cnd23c151p1">
<span class="pali m-text">“Addhā pasaṁsāma sahāyasampadaṁ,</span><br />
</p>
<p id="cnd23c151p2">
<span class="pali m-text">Seṭṭhā samā sevitabbā sahāyā;</span><br />
</p>
<p id="cnd23c151p3">
<span class="pali m-text">Ete aladdhā anavajjabhojī,</span><br />
</p>
<p id="cnd23c151p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c152p1">
<span class="pali m-text">**Disvā suvaṇṇassa pabhassarāni,**</span><br />
</p>
<p id="cnd23c152p2">
<span class="pali m-text">**Kammāraputtena suniṭṭhitāni;**</span><br />
</p>
<p id="cnd23c152p3">
<span class="pali m-text">**Saṅghaṭṭayantāni duve bhujasmiṁ,**</span><br />
</p>
<p id="cnd23c152p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c153p1">
<span class="pali m-text">**Disvā suvaṇṇassa pabhassarānī**ti disvā passitvā tulayitvā tīrayitvā vibhāvayitvā vibhūtaṁ katvā.</span><br />
</p>
<p id="cnd23c153p2">
<span class="pali m-text">**Suvaṇṇassā**ti jātarūpassa.</span><br />
</p>
<p id="cnd23c153p3">
<span class="pali m-text">**Pabhassarānī**ti parisuddhāni pariyodātānīti—</span><br />
</p>
<p id="cnd23c153p4">
<span class="pali m-text">disvā suvaṇṇassa pabhassarāni.</span><br />
</p>
<p id="cnd23c154p1">
<span class="pali m-text">**Kammāraputtena suniṭṭhitānī**ti kammāraputto vuccati suvaṇṇakāro.</span><br />
</p>
<p id="cnd23c154p2">
<span class="pali m-text">**Kammāraputtena suniṭṭhitānī**ti kammāraputtena suniṭṭhitāni sukatāni suparikammakatānīti—</span><br />
</p>
<p id="cnd23c154p3">
<span class="pali m-text">kammāraputtena suniṭṭhitāni.</span><br />
</p>
<p id="cnd23c155p1">
<span class="pali m-text">**Saṅghaṭṭayantāni duve bhujasmin**ti bhujo vuccati hattho.</span><br />
</p>
<p id="cnd23c155p2">
<span class="pali m-text">Yathā ekasmiṁ hatthe dve nūpurāni ghaṭṭenti;</span><br />
</p>
<p id="cnd23c155p3">
<span class="pali m-text">evameva sattā taṇhāvasena diṭṭhivasena niraye ghaṭṭenti, tiracchānayoniyaṁ ghaṭṭenti, pettivisaye ghaṭṭenti, manussaloke ghaṭṭenti, devaloke ghaṭṭenti, gatiyā gatiṁ upapattiyā upapattiṁ paṭisandhiyā paṭisandhiṁ bhavena bhavaṁ saṁsārena saṁsāraṁ vaṭṭena vaṭṭaṁ ghaṭṭenti saṅghaṭṭenti saṅghaṭṭentā caranti viharanti iriyanti vattenti pālenti yapenti yāpentīti—</span><br />
</p>
<p id="cnd23c155p4">
<span class="pali m-text">saṅghaṭṭayantāni duve bhujasmiṁ, eko care khaggavisāṇakappo.</span><br />
</p>
<p id="cnd23c155p5">
<span class="pali m-text">Tenāha so paccekasambuddho—</span><br />
</p>
<p id="cnd23c156p1">
<span class="pali m-text">“Disvā suvaṇṇassa pabhassarāni,</span><br />
</p>
<p id="cnd23c156p2">
<span class="pali m-text">Kammāraputtena suniṭṭhitāni;</span><br />
</p>
<p id="cnd23c156p3">
<span class="pali m-text">Saṅghaṭṭayantāni duve bhujasmiṁ,</span><br />
</p>
<p id="cnd23c156p4">
<span class="pali m-text">Eko care khaggavisāṇakappo”.</span><br />
</p>
<p id="cnd23c157p1">
<span class="pali m-text">**Evaṁ dutīyena sahā mamassa,**</span><br />
</p>
<p id="cnd23c157p2">
<span class="pali m-text">**Vācābhilāpo abhisajjanā vā;**</span><br />
</p>
<p id="cnd23c157p3">
<span class="pali m-text">**Etaṁ bhayaṁ āyatiṁ pekkhamāno,**</span><br />
</p>
<p id="cnd23c157p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c158p1">
<span class="pali m-text">**Evaṁ dutīyena sahā mamassā**ti taṇhādutiyo vā hoti puggaladutiyo vā.</span><br />
</p>
<p id="cnd23c158p2">
<span class="pali m-text">Kathaṁ taṇhādutiyo hoti?</span><br />
</p>
<p id="cnd23c158p3">
<span class="pali m-text">Taṇhāti rūpataṇhā …pe… dhammataṇhā.</span><br />
</p>
<p id="cnd23c158p4">
<span class="pali m-text">Yassesā taṇhā appahīnā, so vuccati taṇhādutiyo.</span><br />
</p>
<p id="cnd23c159p1">
<span class="pali m-text">Taṇhādutiyo puriso,</span><br />
</p>
<p id="cnd23c159p2">
<span class="pali m-text">dīghamaddhāna saṁsaraṁ;</span><br />
</p>
<p id="cnd23c159p3">
<span class="pali m-text">Itthabhāvaññathābhāvaṁ,</span><br />
</p>
<p id="cnd23c159p4">
<span class="pali m-text">saṁsāraṁ nātivattatīti.</span><br />
</p>
<p id="cnd23c160p1">
<span class="pali m-text">Evaṁ taṇhādutiyo vā hoti.</span><br />
</p>
<p id="cnd23c161p1">
<span class="pali m-text">Kathaṁ puggaladutiyo hoti?</span><br />
</p>
<p id="cnd23c161p2">
<span class="pali m-text">Idhekacco na atthahetu na kāraṇahetu uddhato avūpasantacitto ekassa vā dutiyo hoti, dvinnaṁ vā tatiyo hoti, tiṇṇaṁ vā catuttho hoti.</span><br />
</p>
<p id="cnd23c161p3">
<span class="pali m-text">Tattha bahuṁ samphappalāpaṁ palapati;</span><br />
</p>
<p id="cnd23c161p4">
<span class="pali m-text">seyyathidaṁ—</span><br />
</p>
<p id="cnd23c161p5">
<span class="pali m-text">rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ sayanakathaṁ mālākathaṁ gandhakathaṁ ñātikathaṁ yānakathaṁ gāmakathaṁ nigamakathaṁ nagarakathaṁ janapadakathaṁ itthikathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ itibhavābhavakathaṁ katheti.</span><br />
</p>
<p id="cnd23c161p6">
<span class="pali m-text">Evaṁ puggaladutiyo hotīti—</span><br />
</p>
<p id="cnd23c161p7">
<span class="pali m-text">evaṁ dutīyena sahā mamassa.</span><br />
</p>
<p id="cnd23c162p1">
<span class="pali m-text">**Vācābhilāpo abhisajjanā vā**ti vācābhilāpo vuccati bāttiṁsa tiracchānakathā, seyyathidaṁ—</span><br />
</p>
<p id="cnd23c162p2">
<span class="pali m-text">rājakathaṁ …pe…</span><br />
</p>
<p id="cnd23c162p3">
<span class="pali m-text">itibhavābhavakathaṁ.</span><br />
</p>
<p id="cnd23c162p4">
<span class="pali m-text">**Abhisajjanā vā**ti dve sajjanā—</span><br />
</p>
<p id="cnd23c162p5">
<span class="pali m-text">taṇhāsajjanā ca diṭṭhisajjanā ca …pe…</span><br />
</p>
<p id="cnd23c162p6">
<span class="pali m-text">ayaṁ taṇhāsajjanā …pe…</span><br />
</p>
<p id="cnd23c162p7">
<span class="pali m-text">ayaṁ diṭṭhisajjanāti—</span><br />
</p>
<p id="cnd23c162p8">
<span class="pali m-text">vācābhilāpo abhisajjanā vā.</span><br />
</p>
<p id="cnd23c163p1">
<span class="pali m-text">**Etaṁ bhayaṁ āyatiṁ pekkhamāno**ti.</span><br />
</p>
<p id="cnd23c163p2">
<span class="pali m-text">**Bhayan**ti jātibhayaṁ jarābhayaṁ byādhibhayaṁ maraṇabhayaṁ rājabhayaṁ corabhayaṁ aggibhayaṁ udakabhayaṁ attānuvādabhayaṁ parānuvādabhayaṁ daṇḍabhayaṁ duggatibhayaṁ ūmibhayaṁ kumbhilabhayaṁ āvaṭṭabhayaṁ susumārabhayaṁ ājīvikabhayaṁ asilokabhayaṁ parisasārajjabhayaṁ madanabhayaṁ bhayānakaṁ chambhitattaṁ lomahaṁso cetaso ubbego utrāso.</span><br />
</p>
<p id="cnd23c163p3">
<span class="pali m-text">**Etaṁ bhayaṁ āyatiṁ pekkhamāno**ti etaṁ bhayaṁ āyatiṁ pekkhamāno dakkhamāno olokayamāno nijjhāyamāno upaparikkhamānoti—</span><br />
</p>
<p id="cnd23c163p4">
<span class="pali m-text">etaṁ bhayaṁ āyatiṁ pekkhamāno, eko care khaggavisāṇakappo.</span><br />
</p>
<p id="cnd23c163p5">
<span class="pali m-text">Tenāha so paccekasambuddho—</span><br />
</p>
<p id="cnd23c164p1">
<span class="pali m-text">“Evaṁ dutīyena sahā mamassa,</span><br />
</p>
<p id="cnd23c164p2">
<span class="pali m-text">Vācābhilāpo abhisajjanā vā;</span><br />
</p>
<p id="cnd23c164p3">
<span class="pali m-text">Etaṁ bhayaṁ āyatiṁ pekkhamāno,</span><br />
</p>
<p id="cnd23c164p4">
<span class="pali m-text">Eko care khaggavisāṇakappo”.</span><br />
</p>
<p id="cnd23c165p1">
<span class="pali m-text">**Kāmā hi citrā madhurā manoramā,**</span><br />
</p>
<p id="cnd23c165p2">
<span class="pali m-text">**Virūparūpena mathenti cittaṁ;**</span><br />
</p>
<p id="cnd23c165p3">
<span class="pali m-text">**Ādīnavaṁ kāmaguṇesu disvā,**</span><br />
</p>
<p id="cnd23c165p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c166p1">
<span class="pali m-text">**Kāmā hi citrā madhurā manoramā**ti.</span><br />
</p>
<p id="cnd23c166p2">
<span class="pali m-text">**Kāmā**ti uddānato dve kāmā—</span><br />
</p>
<p id="cnd23c166p3">
<span class="pali m-text">vatthukāmā ca kilesakāmā ca …pe…</span><br />
</p>
<p id="cnd23c166p4">
<span class="pali m-text">ime vuccanti vatthukāmā …pe…</span><br />
</p>
<p id="cnd23c166p5">
<span class="pali m-text">ime vuccanti kilesakāmā.</span><br />
</p>
<p id="cnd23c166p6">
<span class="pali m-text">**Citrā**ti nānāvaṇṇā rūpā nānāvaṇṇā saddā nānāvaṇṇā gandhā nānāvaṇṇā rasā nānāvaṇṇā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.</span><br />
</p>
<p id="cnd23c166p7">
<span class="pali m-text">**Madhurā**ti vuttañhetaṁ bhagavatā—</span><br />
</p>
<p id="cnd23c166p8">
<span class="pali m-text">“pañcime, bhikkhave, kāmaguṇā.</span><br />
</p>
<p id="cnd23c166p9">
<span class="pali m-text">Katame pañca?</span><br />
</p>
<p id="cnd23c166p10">
<span class="pali m-text">Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,</span><br />
</p>
<p id="cnd23c166p11">
<span class="pali m-text">sotaviññeyyā saddā …pe…</span><br />
</p>
<p id="cnd23c166p12">
<span class="pali m-text">ghānaviññeyyā gandhā …</span><br />
</p>
<p id="cnd23c166p13">
<span class="pali m-text">jivhāviññeyyā rasā …</span><br />
</p>
<p id="cnd23c166p14">
<span class="pali m-text">kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.</span><br />
</p>
<p id="cnd23c166p15">
<span class="pali m-text">Ime kho, bhikkhave, pañca kāmaguṇā.</span><br />
</p>
<p id="cnd23c166p16">
<span class="pali m-text">Yaṁ kho, bhikkhave, ime pañca kāmaguṇe paṭicca uppajjati sukhaṁ somanassaṁ, idaṁ vuccati kāmasukhaṁ miḷhasukhaṁ puthujjanasukhaṁ anariyasukhaṁ, ‘na sevitabbaṁ na bhāvetabbaṁ na bahulīkātabbaṁ, bhāyitabbaṁ etassa sukhassā’ti vadāmī”ti—</span><br />
</p>
<p id="cnd23c166p17">
<span class="pali m-text">kāmā hi citrā madhurā.</span><br />
</p>
<p id="cnd23c166p18">
<span class="pali m-text">**Manoramā**ti.</span><br />
</p>
<p id="cnd23c166p19">
<span class="pali m-text">**Mano**ti yaṁ cittaṁ …pe… tajjā manoviññāṇadhātu.</span><br />
</p>
<p id="cnd23c166p20">
<span class="pali m-text">Mano ramenti thomenti tosenti pahāsentīti—</span><br />
</p>
<p id="cnd23c166p21">
<span class="pali m-text">kāmā hi citrā madhurā manoramā.</span><br />
</p>
<p id="cnd23c167p1">
<span class="pali m-text">**Virūparūpena mathenti cittan**ti nānāvaṇṇehi rūpehi …pe…</span><br />
</p>
<p id="cnd23c167p2">
<span class="pali m-text">nānāvaṇṇehi phoṭṭhabbehi cittaṁ mathenti tosenti pahāsentīti—</span><br />
</p>
<p id="cnd23c167p3">
<span class="pali m-text">virūparūpena mathenti cittaṁ.</span><br />
</p>
<p id="cnd23c168p1">
<span class="pali m-text">**Ādīnavaṁ kāmaguṇesu disvā**ti.</span><br />
</p>
<p id="cnd23c168p2">
<span class="pali m-text">Vuttañhetaṁ bhagavatā—</span><br />
</p>
<p id="cnd23c168p3">
<span class="pali m-text">“ko ca, bhikkhave, kāmānaṁ ādīnavo?</span><br />
</p>
<p id="cnd23c168p4">
<span class="pali m-text">Idha, bhikkhave, kulaputto yena sippaṭṭhānena jīvikaṁ kappeti, yadi muddāya yadi gaṇanāya yadi saṅkhānena yadi kasiyā yadi vaṇijjāya yadi gorakkhena yadi issatthena yadi rājaporisena yadi sippaññatarena, sītassa purakkhato uṇhassa purakkhato ḍaṁsamakasavātātapasarīsapasamphassehi samphassamāno khuppipāsāya mīyamāno;</span><br />
</p>
<p id="cnd23c168p5">
<span class="pali m-text">ayaṁ, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.</span><br />
</p>
<p id="cnd23c169p1">
<span class="pali m-text">Tassa ce, bhikkhave, kulaputtassa evaṁ uṭṭhahato ghaṭato vāyamato te bhogā nābhinipphajjanti, so socati kilamati paridevati urattāḷiṁ kandati, sammohaṁ āpajjati—</span><br />
</p>
<p id="cnd23c169p2">
<span class="pali m-text">‘moghaṁ vata me uṭṭhānaṁ, aphalo vata me vāyāmo’ti.</span><br />
</p>
<p id="cnd23c169p3">
<span class="pali m-text">Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.</span><br />
</p>
<p id="cnd23c170p1">
<span class="pali m-text">Tassa ce, bhikkhave, kulaputtassa evaṁ uṭṭhahato ghaṭato vāyamato te bhogā abhinipphajjanti, so tesaṁ bhogānaṁ ārakkhādhikaraṇaṁ dukkhaṁ domanassaṁ paṭisaṁvedeti—</span><br />
</p>
<p id="cnd23c170p2">
<span class="pali m-text">‘kinti me bhoge neva rājāno hareyyuṁ, na corā hareyyuṁ, na aggi ḍaheyya, na udakaṁ vaheyya, na appiyā dāyādā hareyyun’ti.</span><br />
</p>
<p id="cnd23c170p3">
<span class="pali m-text">Tassa evaṁ ārakkhato gopayato te bhoge rājāno vā haranti corā vā haranti aggi vā ḍahati udakaṁ vā vahati appiyā vā dāyādā haranti.</span><br />
</p>
<p id="cnd23c170p4">
<span class="pali m-text">So socati …pe…</span><br />
</p>
<p id="cnd23c170p5">
<span class="pali m-text">sammohaṁ āpajjati—</span><br />
</p>
<p id="cnd23c170p6">
<span class="pali m-text">‘yampi me ahosi tampi no natthī’ti.</span><br />
</p>
<p id="cnd23c170p7">
<span class="pali m-text">Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.</span><br />
</p>
<p id="cnd23c171p1">
<span class="pali m-text">Puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva hetu rājānopi rājūhi vivadanti, khattiyāpi khattiyehi vivadanti, brāhmaṇāpi brāhmaṇehi vivadanti, gahapatīpi gahapatīhi vivadanti, mātāpi puttena vivadati, puttopi mātarā vivadati, pitāpi puttena vivadati, puttopi pitarā vivadati, bhātāpi bhaginiyā vivadati, bhaginīpi bhātarā vivadati, sahāyopi sahāyena vivadati.</span><br />
</p>
<p id="cnd23c171p2">
<span class="pali m-text">Te tattha kalahaviggahavivādāpannā aññamaññaṁ pāṇīhipi upakkamanti leḍḍūhipi upakkamanti daṇḍehipi upakkamanti satthehipi upakkamanti.</span><br />
</p>
<p id="cnd23c171p3">
<span class="pali m-text">Te tattha maraṇampi nigacchanti maraṇamattampi dukkhaṁ.</span><br />
</p>
<p id="cnd23c171p4">
<span class="pali m-text">Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.</span><br />
</p>
<p id="cnd23c172p1">
<span class="pali m-text">Puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva hetu asicammaṁ gahetvā dhanukalāpaṁ sannayhitvā ubhatobyūḷhaṁ saṅgāmaṁ pakkhandanti, usūsupi khippamānesu sattīsupi khippamānāsu asīsupi vijjotalantesu.</span><br />
</p>
<p id="cnd23c172p2">
<span class="pali m-text">Te tattha usūhipi vijjhanti sattīhipi vijjhanti asināpi sīsaṁ chindanti.</span><br />
</p>
<p id="cnd23c172p3">
<span class="pali m-text">Te tattha maraṇampi nigacchanti maraṇamattampi dukkhaṁ.</span><br />
</p>
<p id="cnd23c172p4">
<span class="pali m-text">Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.</span><br />
</p>
<p id="cnd23c173p1">
<span class="pali m-text">Puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva hetu asicammaṁ gahetvā dhanukalāpaṁ sannayhitvā addāvalepanā upakāriyo pakkhandanti, usūsupi khippamānesu sattīsupi khippamānāsu, asīsupi vijjotalantesu.</span><br />
</p>
<p id="cnd23c173p2">
<span class="pali m-text">Te tattha usūhipi vijjhanti sattīhipi vijjhanti chakaṇakāyapi osiñcanti abhivaggenapi omaddanti asināpi sīsaṁ chindanti.</span><br />
</p>
<p id="cnd23c173p3">
<span class="pali m-text">Te tattha maraṇampi nigacchanti maraṇamattampi dukkhaṁ.</span><br />
</p>
<p id="cnd23c173p4">
<span class="pali m-text">Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.</span><br />
</p>
<p id="cnd23c174p1">
<span class="pali m-text">Puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva hetu sandhimpi chindanti nillopampi haranti ekāgārikampi karonti paripanthepi tiṭṭhanti paradārampi gacchanti.</span><br />
</p>
<p id="cnd23c174p2">
<span class="pali m-text">Tamenaṁ rājāno gahetvā vividhā kammakāraṇā kārenti—</span><br />
</p>
<p id="cnd23c174p3">
<span class="pali m-text">kasāhipi tāḷenti, vettehipi tāḷenti, aḍḍhadaṇḍakehipi tāḷenti, hatthampi chindanti …pe… asināpi sīsaṁ chindanti.</span><br />
</p>
<p id="cnd23c174p4">
<span class="pali m-text">Te tattha maraṇampi nigacchanti maraṇamattampi dukkhaṁ.</span><br />
</p>
<p id="cnd23c174p5">
<span class="pali m-text">Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.</span><br />
</p>
<p id="cnd23c175p1">
<span class="pali m-text">Puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva hetu kāyena duccaritaṁ caranti vācāya duccaritaṁ caranti manasā duccaritaṁ caranti.</span><br />
</p>
<p id="cnd23c175p2">
<span class="pali m-text">Te kāyena duccaritaṁ caritvā vācāya duccaritaṁ caritvā manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.</span><br />
</p>
<p id="cnd23c175p3">
<span class="pali m-text">Ayampi, bhikkhave, kāmānaṁ ādīnavo samparāyiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu”.</span><br />
</p>
<p id="cnd23c176p1">
<span class="pali m-text">**Ādīnavaṁ kāmaguṇesu disvā**ti kāmaguṇesu ādīnavaṁ disvā passitvā tulayitvā tīrayitvā vibhāvayitvā vibhūtaṁ katvāti—</span><br />
</p>
<p id="cnd23c176p2">
<span class="pali m-text">ādīnavaṁ kāmaguṇesu disvā, eko care khaggavisāṇakappo.</span><br />
</p>
<p id="cnd23c176p3">
<span class="pali m-text">Tenāha so paccekasambuddho—</span><br />
</p>
<p id="cnd23c177p1">
<span class="pali m-text">“Kāmā hi citrā madhurā manoramā,</span><br />
</p>
<p id="cnd23c177p2">
<span class="pali m-text">Virūparūpena mathenti cittaṁ;</span><br />
</p>
<p id="cnd23c177p3">
<span class="pali m-text">Ādīnavaṁ kāmaguṇesu disvā,</span><br />
</p>
<p id="cnd23c177p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c178p1">
<span class="pali m-text">**Ītī ca gaṇḍo ca upaddavo ca,**</span><br />
</p>
<p id="cnd23c178p2">
<span class="pali m-text">**Rogo ca sallañca bhayañca metaṁ;**</span><br />
</p>
<p id="cnd23c178p3">
<span class="pali m-text">**Etaṁ bhayaṁ kāmaguṇesu disvā,**</span><br />
</p>
<p id="cnd23c178p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c179p1">
<span class="pali m-text">**Ītī ca gaṇḍo ca upaddavo ca, rogo ca sallañca bhayañca metan**ti vuttañhetaṁ bhagavatā—</span><br />
</p>
<p id="cnd23c179p2">
<span class="pali m-text">“bhayanti, bhikkhave, kāmānametaṁ adhivacanaṁ.</span><br />
</p>
<p id="cnd23c179p3">
<span class="pali m-text">Dukkhanti, bhikkhave, kāmānametaṁ adhivacanaṁ.</span><br />
</p>
<p id="cnd23c179p4">
<span class="pali m-text">Rogoti, bhikkhave, kāmānametaṁ adhivacanaṁ.</span><br />
</p>
<p id="cnd23c179p5">
<span class="pali m-text">Gaṇḍoti, bhikkhave, kāmānametaṁ adhivacanaṁ.</span><br />
</p>
<p id="cnd23c179p6">
<span class="pali m-text">Sallanti, bhikkhave, kāmānametaṁ adhivacanaṁ.</span><br />
</p>
<p id="cnd23c179p7">
<span class="pali m-text">Saṅgoti, bhikkhave, kāmānametaṁ adhivacanaṁ.</span><br />
</p>
<p id="cnd23c179p8">
<span class="pali m-text">Paṅkoti, bhikkhave, kāmānametaṁ adhivacanaṁ.</span><br />
</p>
<p id="cnd23c179p9">
<span class="pali m-text">Gabbhoti, bhikkhave, kāmānametaṁ adhivacanaṁ.</span><br />
</p>
<p id="cnd23c179p10">
<span class="pali m-text">Kasmā ca, bhikkhave, bhayanti kāmānametaṁ adhivacanaṁ?</span><br />
</p>
<p id="cnd23c179p11">
<span class="pali m-text">Yasmā ca kāmarāgarattāyaṁ, bhikkhave, chandarāgavinibaddho diṭṭhadhammikāpi bhayā na parimuccati, samparāyikāpi bhayā na parimuccati, tasmā bhayanti kāmānametaṁ adhivacanaṁ.</span><br />
</p>
<p id="cnd23c179p12">
<span class="pali m-text">Kasmā ca, bhikkhave, dukkhanti …pe…</span><br />
</p>
<p id="cnd23c179p13">
<span class="pali m-text">rogoti …</span><br />
</p>
<p id="cnd23c179p14">
<span class="pali m-text">gaṇḍoti …</span><br />
</p>
<p id="cnd23c179p15">
<span class="pali m-text">sallanti …</span><br />
</p>
<p id="cnd23c179p16">
<span class="pali m-text">saṅgoti …</span><br />
</p>
<p id="cnd23c179p17">
<span class="pali m-text">paṅkoti …</span><br />
</p>
<p id="cnd23c179p18">
<span class="pali m-text">gabbhoti kāmānametaṁ adhivacanaṁ?</span><br />
</p>
<p id="cnd23c179p19">
<span class="pali m-text">Yasmā ca kāmarāgarattāyaṁ, bhikkhave, chandarāgavinibaddho diṭṭhadhammikāpi gabbhā na parimuccati, samparāyikāpi gabbhā na parimuccati, tasmā gabbhoti kāmānametaṁ adhivacanan”ti.</span><br />
</p>
<p id="cnd23c180p1">
<span class="pali m-text">Bhayaṁ dukkhañca rogo ca,</span><br />
</p>
<p id="cnd23c180p2">
<span class="pali m-text">gaṇḍo sallañca saṅgo ca;</span><br />
</p>
<p id="cnd23c180p3">
<span class="pali m-text">Paṅko gabbho ca ubhayaṁ,</span><br />
</p>
<p id="cnd23c180p4">
<span class="pali m-text">ete kāmā pavuccanti;</span><br />
</p>
<p id="cnd23c180p5">
<span class="pali m-text">Yattha satto puthujjano.</span><br />
</p>
<p id="cnd23c181p1">
<span class="pali m-text">Otiṇṇo sātarūpena,</span><br />
</p>
<p id="cnd23c181p2">
<span class="pali m-text">puna gabbhāya gacchati;</span><br />
</p>
<p id="cnd23c181p3">
<span class="pali m-text">Yato ca bhikkhu ātāpī,</span><br />
</p>
<p id="cnd23c181p4">
<span class="pali m-text">sampajaññaṁ na riccati.</span><br />
</p>
<p id="cnd23c182p1">
<span class="pali m-text">So imaṁ palipathaṁ duggaṁ,</span><br />
</p>
<p id="cnd23c182p2">
<span class="pali m-text">atikkamma tathāvidho;</span><br />
</p>
<p id="cnd23c182p3">
<span class="pali m-text">Pajaṁ jātijarūpetaṁ,</span><br />
</p>
<p id="cnd23c182p4">
<span class="pali m-text">phandamānaṁ avekkhatīti.</span><br />
</p>
<p id="cnd23c183p1">
<span class="pali m-text">Ītī ca gaṇḍo ca upaddavo ca,</span><br />
</p>
<p id="cnd23c183p2">
<span class="pali m-text">Rogo ca sallañca bhayañca metaṁ.</span><br />
</p>
<p id="cnd23c184p1">
<span class="pali m-text">**Etaṁ bhayaṁ kāmaguṇesu disvā**ti etaṁ bhayaṁ kāmaguṇesu disvā passitvā tulayitvā tīrayitvā vibhāvayitvā vibhūtaṁ katvāti—</span><br />
</p>
<p id="cnd23c184p2">
<span class="pali m-text">etaṁ bhayaṁ kāmaguṇesu disvā, eko care khaggavisāṇakappo.</span><br />
</p>
<p id="cnd23c184p3">
<span class="pali m-text">Tenāha so paccekasambuddho—</span><br />
</p>
<p id="cnd23c185p1">
<span class="pali m-text">“Ītī ca gaṇḍo ca upaddavo ca,</span><br />
</p>
<p id="cnd23c185p2">
<span class="pali m-text">Rogo ca sallañca bhayañca metaṁ;</span><br />
</p>
<p id="cnd23c185p3">
<span class="pali m-text">Etaṁ bhayaṁ kāmaguṇesu disvā,</span><br />
</p>
<p id="cnd23c185p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c186p1">
<span class="pali m-text">**Sītañca uṇhañca khudaṁ pipāsaṁ,**</span><br />
</p>
<p id="cnd23c186p2">
<span class="pali m-text">**Vātātape ḍaṁsasarīsape ca;**</span><br />
</p>
<p id="cnd23c186p3">
<span class="pali m-text">**Sabbānipetāni abhisambhavitvā,**</span><br />
</p>
<p id="cnd23c186p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c187p1">
<span class="pali m-text">**Sītañca uṇhañca khudaṁ pipāsan**ti.</span><br />
</p>
<p id="cnd23c187p2">
<span class="pali m-text">**Sītan**ti dvīhi kāraṇehi sītaṁ hoti—</span><br />
</p>
<p id="cnd23c187p3">
<span class="pali m-text">abbhantaradhātuppakopavasena vā sītaṁ hoti bahiddhā utuvasena vā sītaṁ hoti.</span><br />
</p>
<p id="cnd23c187p4">
<span class="pali m-text">**Uṇhan**ti dvīhi kāraṇehi uṇhaṁ hoti—</span><br />
</p>
<p id="cnd23c187p5">
<span class="pali m-text">abbhantaradhātuppakopavasena vā uṇhaṁ hoti bahiddhā utuvasena vā uṇhaṁ hoti.</span><br />
</p>
<p id="cnd23c187p6">
<span class="pali m-text">**Khudā** vuccati chātako.</span><br />
</p>
<p id="cnd23c187p7">
<span class="pali m-text">**Pipāsā** vuccati udakapipāsāti—</span><br />
</p>
<p id="cnd23c187p8">
<span class="pali m-text">sītañca uṇhañca khudaṁ pipāsaṁ.</span><br />
</p>
<p id="cnd23c188p1">
<span class="pali m-text">**Vātātape ḍaṁsasarīsape cā**ti.</span><br />
</p>
<p id="cnd23c188p2">
<span class="pali m-text">**Vātā**ti puratthimā vātā pacchimā vātā uttarā vātā dakkhiṇā vātā sarajā vātā arajā vātā sītā vātā uṇhā vātā parittā vātā adhimattā vātā verambhavātā pakkhavātā supaṇṇavātā tālapaṇṇavātā vidhūpanavātā.</span><br />
</p>
<p id="cnd23c188p3">
<span class="pali m-text">**Ātapo** vuccati sūriyasantāpo.</span><br />
</p>
<p id="cnd23c188p4">
<span class="pali m-text">**Ḍaṁsā** vuccanti piṅgalamakkhikā.</span><br />
</p>
<p id="cnd23c188p5">
<span class="pali m-text">**Sarīsapā** vuccanti ahīti—</span><br />
</p>
<p id="cnd23c188p6">
<span class="pali m-text">vātātape ḍaṁsasarīsape ca.</span><br />
</p>
<p id="cnd23c189p1">
<span class="pali m-text">**Sabbānipetāni abhisambhavitvā**ti abhibhavitvā ajjhottharitvā pariyādiyitvā madditvāti—</span><br />
</p>
<p id="cnd23c189p2">
<span class="pali m-text">sabbānipetāni abhisambhavitvā, eko care khaggavisāṇakappo.</span><br />
</p>
<p id="cnd23c189p3">
<span class="pali m-text">Tenāha so paccekasambuddho—</span><br />
</p>
<p id="cnd23c190p1">
<span class="pali m-text">“Sītañca uṇhañca khudaṁ pipāsaṁ,</span><br />
</p>
<p id="cnd23c190p2">
<span class="pali m-text">Vātātape ḍaṁsasarīsape ca;</span><br />
</p>
<p id="cnd23c190p3">
<span class="pali m-text">Sabbānipetāni abhisambhavitvā,</span><br />
</p>
<p id="cnd23c190p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c191p1">
<span class="pali m-text">**Nāgova yūthāni vivajjayitvā,**</span><br />
</p>
<p id="cnd23c191p2">
<span class="pali m-text">**Sañjātakhandho padumī uḷāro;**</span><br />
</p>
<p id="cnd23c191p3">
<span class="pali m-text">**Yathābhirantaṁ vihare araññe,**</span><br />
</p>
<p id="cnd23c191p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c192p1">
<span class="pali m-text">**Nāgova yūthāni vivajjayitvā**ti nāgo vuccati hatthināgo.</span><br />
</p>
<p id="cnd23c192p2">
<span class="pali m-text">Paccekasambuddhopi nāgo.</span><br />
</p>
<p id="cnd23c192p3">
<span class="pali m-text">Kiṅkāraṇā paccekasambuddho nāgo?</span><br />
</p>
<p id="cnd23c192p4">
<span class="pali m-text">Āguṁ na karotīti nāgo;</span><br />
</p>
<p id="cnd23c192p5">
<span class="pali m-text">na gacchatīti nāgo;</span><br />
</p>
<p id="cnd23c192p6">
<span class="pali m-text">na āgacchatīti nāgo.</span><br />
</p>
<p id="cnd23c192p7">
<span class="pali m-text">Kathaṁ so paccekasambuddho āguṁ na karotīti nāgo?</span><br />
</p>
<p id="cnd23c192p8">
<span class="pali m-text">Āgu vuccati pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā.</span><br />
</p>
<p id="cnd23c193p1">
<span class="pali m-text">Āguṁ na karoti kiñci loke,</span><br />
</p>
<p id="cnd23c193p2">
<span class="pali m-text">Sabbasaṁyoge visajja bandhanāni;</span><br />
</p>
<p id="cnd23c193p3">
<span class="pali m-text">Sabbattha na sajjatī vimutto,</span><br />
</p>
<p id="cnd23c193p4">
<span class="pali m-text">Nāgo tādi pavuccate tathattā.</span><br />
</p>
<p id="cnd23c194p1">
<span class="pali m-text">Evaṁ so paccekasambuddho āguṁ na karotīti nāgo.</span><br />
</p>
<p id="cnd23c195p1">
<span class="pali m-text">Kathaṁ so paccekasambuddho na gacchatīti nāgo?</span><br />
</p>
<p id="cnd23c195p2">
<span class="pali m-text">So paccekasambuddho na chandāgatiṁ gacchati,</span><br />
</p>
<p id="cnd23c195p3">
<span class="pali m-text">na dosāgatiṁ gacchati,</span><br />
</p>
<p id="cnd23c195p4">
<span class="pali m-text">na mohāgatiṁ gacchati,</span><br />
</p>
<p id="cnd23c195p5">
<span class="pali m-text">na bhayāgatiṁ gacchati,</span><br />
</p>
<p id="cnd23c195p6">
<span class="pali m-text">na rāgavasena gacchati,</span><br />
</p>
<p id="cnd23c195p7">
<span class="pali m-text">na dosavasena gacchati,</span><br />
</p>
<p id="cnd23c195p8">
<span class="pali m-text">na mohavasena gacchati,</span><br />
</p>
<p id="cnd23c195p9">
<span class="pali m-text">na mānavasena gacchati,</span><br />
</p>
<p id="cnd23c195p10">
<span class="pali m-text">na diṭṭhivasena gacchati,</span><br />
</p>
<p id="cnd23c195p11">
<span class="pali m-text">na uddhaccavasena gacchati,</span><br />
</p>
<p id="cnd23c195p12">
<span class="pali m-text">na vicikicchāvasena gacchati,</span><br />
</p>
<p id="cnd23c195p13">
<span class="pali m-text">na anusayavasena gacchati,</span><br />
</p>
<p id="cnd23c195p14">
<span class="pali m-text">na vaggehi dhammehi yāyati nīyati vuyhati saṁharīyati.</span><br />
</p>
<p id="cnd23c195p15">
<span class="pali m-text">Evaṁ so paccekasambuddho na gacchatīti nāgo.</span><br />
</p>
<p id="cnd23c196p1">
<span class="pali m-text">Kathaṁ so paccekasambuddho na āgacchatīti nāgo?</span><br />
</p>
<p id="cnd23c196p2">
<span class="pali m-text">Sotāpattimaggena ye kilesā pahīnā te kilese na puneti na pacceti na paccāgacchati,</span><br />
</p>
<p id="cnd23c196p3">
<span class="pali m-text">sakadāgāmimaggena …pe…</span><br />
</p>
<p id="cnd23c196p4">
<span class="pali m-text">anāgāmimaggena …pe…</span><br />
</p>
<p id="cnd23c196p5">
<span class="pali m-text">arahattamaggena ye kilesā pahīnā te kilese na puneti na pacceti na paccāgacchati.</span><br />
</p>
<p id="cnd23c196p6">
<span class="pali m-text">Evaṁ so paccekasambuddho na āgacchatīti nāgo.</span><br />
</p>
<p id="cnd23c197p1">
<span class="pali m-text">**Nāgova yūthāni vivajjayitvā**ti yathā so hatthināgo yūthāni vivajjetvā parivajjetvā abhinivajjetvā ekova araññavanamajjhogāhetvā carati viharati iriyati vatteti pāleti yapeti yāpeti, paccekasambuddhopi gaṇaṁ vivajjetvā parivajjetvā abhivajjetvā eko araññavanapatthāni pantāni senāsanāni paṭisevati appasaddāni appanigghosāni vijanavātāni manussarāhasseyyakāni paṭisallānasāruppāni.</span><br />
</p>
<p id="cnd23c197p2">
<span class="pali m-text">So eko gacchati eko tiṭṭhati eko nisīdati eko seyyaṁ kappeti eko gāmaṁ piṇḍāya pavisati eko paṭikkamati eko raho nisīdati eko caṅkamaṁ adhiṭṭhāti eko carati viharati iriyati vatteti pāleti yapeti yāpetīti—</span><br />
</p>
<p id="cnd23c197p3">
<span class="pali m-text">nāgova yūthāni vivajjayitvā.</span><br />
</p>
<p id="cnd23c198p1">
<span class="pali m-text">**Sañjātakhandho padumī uḷāro**ti yathā so hatthināgo sañjātakkhandho sattaratano vā hoti aṭṭharatano vā, paccekasambuddhopi sañjātakkhandho asekkhena sīlakkhandhena asekkhena samādhikkhandhena asekkhena paññākkhandhena asekkhena vimuttikkhandhena asekkhena vimuttiñāṇadassanakkhandhena.</span><br />
</p>
<p id="cnd23c198p2">
<span class="pali m-text">Yathā so hatthināgo padumī, paccekasambuddhopi sattahi bojjhaṅgapupphehi padumī, satisambojjhaṅgapupphena dhammavicayasambojjhaṅgapupphena vīriyasambojjhaṅgapupphena pītisambojjhaṅgapupphena passaddhisambojjhaṅgapupphena samādhisambojjhaṅgapupphena upekkhāsambojjhaṅgapupphena.</span><br />
</p>
<p id="cnd23c198p3">
<span class="pali m-text">Yathā so hatthināgo uḷāro thāmena balena javena sūrena, paccekasambuddhopi uḷāro sīlena samādhinā paññāya vimuttiyā vimuttiñāṇadassanenāti—</span><br />
</p>
<p id="cnd23c198p4">
<span class="pali m-text">sañjātakhandho padumī uḷāro.</span><br />
</p>
<p id="cnd23c199p1">
<span class="pali m-text">**Yathābhirantaṁ vihare araññe**ti yathā so hatthināgo yathābhirantaṁ araññe viharati, paccekasambuddhopi yathābhirantaṁ araññe viharati.</span><br />
</p>
<p id="cnd23c199p2">
<span class="pali m-text">Paṭhamenapi jhānena yathābhirantaṁ araññe viharati,</span><br />
</p>
<p id="cnd23c199p3">
<span class="pali m-text">dutiyenapi jhānena …pe…</span><br />
</p>
<p id="cnd23c199p4">
<span class="pali m-text">tatiyenapi jhānena …</span><br />
</p>
<p id="cnd23c199p5">
<span class="pali m-text">catutthenapi jhānena yathābhirantaṁ araññe viharati;</span><br />
</p>
<p id="cnd23c199p6">
<span class="pali m-text">mettāyapi cetovimuttiyā yathābhirantaṁ araññe viharati,</span><br />
</p>
<p id="cnd23c199p7">
<span class="pali m-text">karuṇāyapi cetovimuttiyā …</span><br />
</p>
<p id="cnd23c199p8">
<span class="pali m-text">muditāyapi cetovimuttiyā …</span><br />
</p>
<p id="cnd23c199p9">
<span class="pali m-text">upekkhāyapi cetovimuttiyā yathābhirantaṁ araññe viharati;</span><br />
</p>
<p id="cnd23c199p10">
<span class="pali m-text">ākāsānañcāyatanasamāpattiyāpi yathābhirantaṁ araññe viharati,</span><br />
</p>
<p id="cnd23c199p11">
<span class="pali m-text">viññāṇañcāyatanasamāpattiyāpi …</span><br />
</p>
<p id="cnd23c199p12">
<span class="pali m-text">ākiñcaññāyatanasamāpattiyāpi …</span><br />
</p>
<p id="cnd23c199p13">
<span class="pali m-text">nevasaññānāsaññāyatanasamāpattiyāpi …</span><br />
</p>
<p id="cnd23c199p14">
<span class="pali m-text">nirodhasamāpattiyāpi …</span><br />
</p>
<p id="cnd23c199p15">
<span class="pali m-text">phalasamāpattiyāpi yathābhirantaṁ araññe viharatīti—</span><br />
</p>
<p id="cnd23c199p16">
<span class="pali m-text">yathābhirantaṁ vihare araññe, eko care khaggavisāṇakappo.</span><br />
</p>
<p id="cnd23c199p17">
<span class="pali m-text">Tenāha so paccekasambuddho—</span><br />
</p>
<p id="cnd23c200p1">
<span class="pali m-text">“Nāgova yūthāni vivajjayitvā,</span><br />
</p>
<p id="cnd23c200p2">
<span class="pali m-text">Sañjātakhandho padumī uḷāro;</span><br />
</p>
<p id="cnd23c200p3">
<span class="pali m-text">Yathābhirantaṁ vihare araññe,</span><br />
</p>
<p id="cnd23c200p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c201p1">
<span class="pali m-text">**Aṭṭhānataṁ saṅgaṇikāratassa,**</span><br />
</p>
<p id="cnd23c201p2">
<span class="pali m-text">**Yaṁ phassaye sāmayikaṁ vimuttiṁ;**</span><br />
</p>
<p id="cnd23c201p3">
<span class="pali m-text">**Ādiccabandhussa vaco nisamma,**</span><br />
</p>
<p id="cnd23c201p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c202p1">
<span class="pali m-text">**Aṭṭhānataṁ saṅgaṇikāratassa, yaṁ phassaye sāmayikaṁ vimuttin**ti vuttañhetaṁ bhagavatā—</span><br />
</p>
<p id="cnd23c202p2">
<span class="pali m-text">“yāvatānanda, bhikkhu saṅgaṇikārāmo saṅgaṇikarato saṅgaṇikārāmataṁ anuyutto, gaṇārāmo gaṇarato gaṇasammudito gaṇārāmataṁ anuyutto, yaṁ taṁ nekkhammasukhaṁ pavivekasukhaṁ upasamasukhaṁ sambodhisukhaṁ, tassa sukhassa nikāmalābhī bhavissati akicchalābhī akasiralābhīti—</span><br />
</p>
<p id="cnd23c202p3">
<span class="pali m-text">netaṁ ṭhānaṁ vijjati.</span><br />
</p>
<p id="cnd23c202p4">
<span class="pali m-text">Yo ca kho so, ānanda, bhikkhu eko gaṇasmā vūpakaṭṭho viharati, tassetaṁ bhikkhuno pāṭikaṅkhaṁ.</span><br />
</p>
<p id="cnd23c202p5">
<span class="pali m-text">Yaṁ taṁ nekkhammasukhaṁ pavivekasukhaṁ upasamasukhaṁ sambodhisukhaṁ, tassa sukhassa nikāmalābhī bhavissati akicchalābhī akasiralābhīti—</span><br />
</p>
<p id="cnd23c202p6">
<span class="pali m-text">ṭhānametaṁ vijjati.</span><br />
</p>
<p id="cnd23c202p7">
<span class="pali m-text">Yāvatānanda, bhikkhu saṅgaṇikārāmo saṅgaṇikarato saṅgaṇikārāmataṁ anuyutto, gaṇārāmo gaṇarato gaṇasammudito (gaṇārāmataṁ anuyutto) sāmāyikaṁ vā kantaṁ cetovimuttiṁ upasampajja viharissati, asāmāyikaṁ vā akuppanti—</span><br />
</p>
<p id="cnd23c202p8">
<span class="pali m-text">netaṁ ṭhānaṁ vijjati.</span><br />
</p>
<p id="cnd23c202p9">
<span class="pali m-text">Yo ca kho so, ānanda, bhikkhu eko gaṇasmā vūpakaṭṭho viharati, tassetaṁ bhikkhuno pāṭikaṅkhaṁ sāmāyikaṁ vā kantaṁ cetovimuttiṁ upasampajja viharissati, asāmāyikaṁ vā akuppanti, ṭhānametaṁ vijjatī”ti—</span><br />
</p>
<p id="cnd23c202p10">
<span class="pali m-text">aṭṭhānataṁ saṅgaṇikāratassa, yaṁ phassaye sāmayikaṁ vimuttiṁ.</span><br />
</p>
<p id="cnd23c203p1">
<span class="pali m-text">**Ādiccabandhussa vaco nisammā**ti ādicco vuccati sūriyo.</span><br />
</p>
<p id="cnd23c203p2">
<span class="pali m-text">So gotamo gottena.</span><br />
</p>
<p id="cnd23c203p3">
<span class="pali m-text">Paccekasambuddhopi gotamo gottena.</span><br />
</p>
<p id="cnd23c203p4">
<span class="pali m-text">So paccekasambuddho sūriyassa gottañātako gottabandhu, tasmā paccekasambuddho ādiccabandhu.</span><br />
</p>
<p id="cnd23c203p5">
<span class="pali m-text">**Ādiccabandhussa vaco nisammā**ti ādiccabandhussa vacanaṁ byappathaṁ desanaṁ anusāsanaṁ anusiṭṭhaṁ sutvā suṇitvā uggahetvā upadhārayitvā upalakkhayitvāti—</span><br />
</p>
<p id="cnd23c203p6">
<span class="pali m-text">ādiccabandhussa vaco nisamma, eko care khaggavisāṇakappo.</span><br />
</p>
<p id="cnd23c203p7">
<span class="pali m-text">Tenāha so paccekasambuddho—</span><br />
</p>
<p id="cnd23c204p1">
<span class="pali m-text">“Aṭṭhānataṁ saṅgaṇikāratassa,</span><br />
</p>
<p id="cnd23c204p2">
<span class="pali m-text">Yaṁ phassaye sāmayikaṁ vimuttiṁ;</span><br />
</p>
<p id="cnd23c204p3">
<span class="pali m-text">Ādiccabandhussa vaco nisamma,</span><br />
</p>
<p id="cnd23c204p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c204p5">
<span class="pali m-text">Dutiyo vaggo.</span><br />
</p>
<p id="cnd23c205p0">
<span class="pali m-text">3. Tatiyavagga</span><br />
</p>
<p id="cnd23c205p1">
<span class="pali m-text">**Diṭṭhīvisūkāni upātivatto,**</span><br />
</p>
<p id="cnd23c205p2">
<span class="pali m-text">**Patto niyāmaṁ paṭiladdhamaggo;**</span><br />
</p>
<p id="cnd23c205p3">
<span class="pali m-text">**Uppannañāṇomhi anaññaneyyo,**</span><br />
</p>
<p id="cnd23c205p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c206p1">
<span class="pali m-text">**Diṭṭhīvisūkāni upātivatto**ti diṭṭhivisūkāni vuccanti vīsativatthukā sakkāyadiṭṭhī.</span><br />
</p>
<p id="cnd23c206p2">
<span class="pali m-text">Idha assutavā puthujjano ariyānaṁ adassāvī ariyadhammassa akovido ariyadhamme avinīto sappurisānaṁ adassāvī sappurisadhammassa akovido sappurisadhamme avinīto rūpaṁ attato samanupassati rūpavantaṁ vā attānaṁ attani vā rūpaṁ rūpasmiṁ vā attānaṁ,</span><br />
</p>
<p id="cnd23c206p3">
<span class="pali m-text">vedanaṁ …pe…</span><br />
</p>
<p id="cnd23c206p4">
<span class="pali m-text">saññaṁ …</span><br />
</p>
<p id="cnd23c206p5">
<span class="pali m-text">saṅkhāre …</span><br />
</p>
<p id="cnd23c206p6">
<span class="pali m-text">viññāṇaṁ attato samanupassati viññāṇavantaṁ vā attānaṁ attani vā viññāṇaṁ viññāṇasmiṁ vā attānaṁ.</span><br />
</p>
<p id="cnd23c206p7">
<span class="pali m-text">Yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ titthāyatanaṁ vipariyesaggāho viparītaggāho vipallāsaggāho micchāgāho, ayāthāvakasmiṁ yāthāvakanti gāho, yāvatā dvāsaṭṭhi diṭṭhigatāni—</span><br />
</p>
<p id="cnd23c206p8">
<span class="pali m-text">imāni diṭṭhivisūkāni.</span><br />
</p>
<p id="cnd23c206p9">
<span class="pali m-text">**Diṭṭhīvisūkāni upātivatto**ti diṭṭhivisūkāni upātivatto atikkanto samatikkanto vītivattoti—</span><br />
</p>
<p id="cnd23c206p10">
<span class="pali m-text">diṭṭhīvisūkāni upātivatto.</span><br />
</p>
<p id="cnd23c207p1">
<span class="pali m-text">**Patto niyāmaṁ paṭiladdhamaggo**ti niyāmā vuccanti cattāro maggā;</span><br />
</p>
<p id="cnd23c207p2">
<span class="pali m-text">ariyo aṭṭhaṅgiko maggo, seyyathidaṁ—</span><br />
</p>
<p id="cnd23c207p3">
<span class="pali m-text">sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi.</span><br />
</p>
<p id="cnd23c207p4">
<span class="pali m-text">Catūhi ariyamaggehi samannāgato niyāmaṁ patto sampatto adhigato phassito sacchikatoti—</span><br />
</p>
<p id="cnd23c207p5">
<span class="pali m-text">patto niyāmaṁ.</span><br />
</p>
<p id="cnd23c207p6">
<span class="pali m-text">**Paṭiladdhamaggo**ti laddhamaggo paṭiladdhamaggo adhigatamaggo phassitamaggo sacchikatamaggoti—</span><br />
</p>
<p id="cnd23c207p7">
<span class="pali m-text">patto niyāmaṁ paṭiladdhamaggo.</span><br />
</p>
<p id="cnd23c208p1">
<span class="pali m-text">**Uppannañāṇomhi anaññaneyyo**ti tassa paccekasambuddhassa ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ.</span><br />
</p>
<p id="cnd23c208p2">
<span class="pali m-text">“Sabbe saṅkhārā aniccā”ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ,</span><br />
</p>
<p id="cnd23c208p3">
<span class="pali m-text">“sabbe saṅkhārā dukkhā”ti …pe…</span><br />
</p>
<p id="cnd23c208p4">
<span class="pali m-text">“sabbe dhammā anattā”ti …</span><br />
</p>
<p id="cnd23c208p5">
<span class="pali m-text">“yaṁ kiñci samudayadhammaṁ sabbaṁ taṁ nirodhadhamman”ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtanti—</span><br />
</p>
<p id="cnd23c208p6">
<span class="pali m-text">uppannañāṇomhi.</span><br />
</p>
<p id="cnd23c208p7">
<span class="pali m-text">**Anaññaneyyo**ti so paccekasambuddho na paraneyyo na parappattiyo na parappaccayo na parapaṭibaddhagū, yathābhūtaṁ jānāti passati asammūḷho sampajāno paṭissato.</span><br />
</p>
<p id="cnd23c208p8">
<span class="pali m-text">“Sabbe saṅkhārā aniccā”ti na paraneyyo na parappattiyo na parappaccayo na parapaṭibaddhagū, yathābhūtaṁ jānāti passati asammūḷho sampajāno paṭissato.</span><br />
</p>
<p id="cnd23c208p9">
<span class="pali m-text">“Sabbe saṅkhārā dukkhā”ti …pe…</span><br />
</p>
<p id="cnd23c208p10">
<span class="pali m-text">“sabbe dhammā anattā”ti …pe…</span><br />
</p>
<p id="cnd23c208p11">
<span class="pali m-text">“yaṁ kiñci samudayadhammaṁ sabbaṁ taṁ nirodhadhamman”ti na paraneyyo na parappattiyo na parappaccayo na parapaṭibaddhagū, yathābhūtaṁ jānāti passati asammūḷho sampajāno paṭissatoti—</span><br />
</p>
<p id="cnd23c208p12">
<span class="pali m-text">uppannañāṇomhi anaññaneyyo, eko care khaggavisāṇakappo.</span><br />
</p>
<p id="cnd23c208p13">
<span class="pali m-text">Tenāha so paccekasambuddho—</span><br />
</p>
<p id="cnd23c209p1">
<span class="pali m-text">“Diṭṭhīvisūkāni upātivatto,</span><br />
</p>
<p id="cnd23c209p2">
<span class="pali m-text">Patto niyāmaṁ paṭiladdhamaggo;</span><br />
</p>
<p id="cnd23c209p3">
<span class="pali m-text">Uppannañāṇomhi anaññaneyyo,</span><br />
</p>
<p id="cnd23c209p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c210p1">
<span class="pali m-text">**Nillolupo nikkuho nippipāso,**</span><br />
</p>
<p id="cnd23c210p2">
<span class="pali m-text">**Nimmakkho niddhantakasāvamoho;**</span><br />
</p>
<p id="cnd23c210p3">
<span class="pali m-text">**Nirāsaso sabbaloke bhavitvā,**</span><br />
</p>
<p id="cnd23c210p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c211p1">
<span class="pali m-text">**Nillolupo nikkuho nippipāso**ti **loluppaṁ** vuccati taṇhā.</span><br />
</p>
<p id="cnd23c211p2">
<span class="pali m-text">Yo rāgo sārāgo …pe… abhijjhā lobho akusalamūlaṁ.</span><br />
</p>
<p id="cnd23c211p3">
<span class="pali m-text">Sā loluppā taṇhā tassa paccekasambuddhassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.</span><br />
</p>
<p id="cnd23c211p4">
<span class="pali m-text">Tasmā paccekasambuddho nillolupo.</span><br />
</p>
<p id="cnd23c212p1">
<span class="pali m-text">**Nikkuho**ti tīṇi kuhanavatthūni—</span><br />
</p>
<p id="cnd23c212p2">
<span class="pali m-text">paccayapaṭisevanasaṅkhātaṁ kuhanavatthu, iriyāpathasaṅkhātaṁ kuhanavatthu, sāmantajappanasaṅkhātaṁ kuhanavatthu.</span><br />
</p>
<p id="cnd23c213p1">
<span class="pali m-text">Katamaṁ paccayapaṭisevanasaṅkhātaṁ kuhanavatthu?</span><br />
</p>
<p id="cnd23c213p2">
<span class="pali m-text">Idha gahapatikā bhikkhuṁ nimantenti cīvarapiṇḍapātasenāsanagilānapaccayabhesajjaparikkhārehi, so pāpiccho icchāpakato atthiko cīvarapiṇḍapātasenāsanagilānapaccayabhesajjaparikkhārānaṁ bhiyyokamyataṁ upādāya cīvaraṁ paccakkhāti, piṇḍapātaṁ paccakkhāti, senāsanaṁ paccakkhāti, gilānapaccayabhesajjaparikkhāraṁ paccakkhāti.</span><br />
</p>
<p id="cnd23c213p3">
<span class="pali m-text">So evamāha—</span><br />
</p>
<p id="cnd23c213p4">
<span class="pali m-text">“kiṁ samaṇassa mahagghena cīvarena.</span><br />
</p>
<p id="cnd23c213p5">
<span class="pali m-text">Etaṁ sāruppaṁ yaṁ samaṇo susānā vā saṅkārakūṭā vā pāpaṇikā vā nantakāni uccinitvā saṅghāṭikaṁ karitvā dhāreyya.</span><br />
</p>
<p id="cnd23c213p6">
<span class="pali m-text">Kiṁ samaṇassa mahagghena piṇḍapātena.</span><br />
</p>
<p id="cnd23c213p7">
<span class="pali m-text">Etaṁ sāruppaṁ yaṁ samaṇo uñchācariyāya piṇḍiyālopena jīvikaṁ kappeyya.</span><br />
</p>
<p id="cnd23c213p8">
<span class="pali m-text">Kiṁ samaṇassa mahagghena senāsanena.</span><br />
</p>
<p id="cnd23c213p9">
<span class="pali m-text">Etaṁ sāruppaṁ yaṁ samaṇo rukkhamūliko vā assa sosāniko vā abbhokāsiko vā.</span><br />
</p>
<p id="cnd23c213p10">
<span class="pali m-text">Kiṁ samaṇassa mahagghena gilānapaccayabhesajjaparikkhārena.</span><br />
</p>
<p id="cnd23c213p11">
<span class="pali m-text">Etaṁ sāruppaṁ yaṁ samaṇo pūtimuttena vā haritakīkhaṇḍena vā osadhaṁ kareyyā”ti.</span><br />
</p>
<p id="cnd23c213p12">
<span class="pali m-text">Tadupādāya lūkhaṁ cīvaraṁ dhāreti lūkhaṁ piṇḍapātaṁ paribhuñjati lūkhaṁ senāsanaṁ paṭisevati lūkhaṁ gilānapaccayabhesajjaparikkhāraṁ paṭisevati.</span><br />
</p>
<p id="cnd23c213p13">
<span class="pali m-text">Tamenaṁ gahapatikā evaṁ jānanti—</span><br />
</p>
<p id="cnd23c213p14">
<span class="pali m-text">“ayaṁ samaṇo appiccho santuṭṭho pavivitto asaṁsaṭṭho āraddhavīriyo dhutavādo”ti.</span><br />
</p>
<p id="cnd23c213p15">
<span class="pali m-text">Bhiyyo bhiyyo nimantenti cīvarapiṇḍapātasenāsanagilānapaccayabhesajjaparikkhārehi.</span><br />
</p>
<p id="cnd23c213p16">
<span class="pali m-text">So evamāha—</span><br />
</p>
<p id="cnd23c213p17">
<span class="pali m-text">“tiṇṇaṁ sammukhībhāvā saddho kulaputto bahuṁ puññaṁ pasavati, saddhāya sammukhībhāvā saddho kulaputto bahuṁ puññaṁ pasavati, deyyadhammassa sammukhībhāvā saddho kulaputto bahuṁ puññaṁ pasavati, dakkhiṇeyyānaṁ sammukhībhāvā saddho kulaputto bahuṁ puññaṁ pasavati.</span><br />
</p>
<p id="cnd23c213p18">
<span class="pali m-text">Tumhākañcevāyaṁ saddhā atthi, deyyadhammo ca saṁvijjati, ahañca paṭiggāhako.</span><br />
</p>
<p id="cnd23c213p19">
<span class="pali m-text">Sacehaṁ na paṭiggahessāmi, evaṁ tumhe puññena paribāhirā bhavissatha.</span><br />
</p>
<p id="cnd23c213p20">
<span class="pali m-text">Na mayhaṁ iminā attho.</span><br />
</p>
<p id="cnd23c213p21">
<span class="pali m-text">Api ca tumhākaṁyeva anukampāya paṭiggaṇhāmī”ti.</span><br />
</p>
<p id="cnd23c213p22">
<span class="pali m-text">Tadupādāya bahumpi cīvaraṁ paṭiggaṇhāti, bahumpi piṇḍapātaṁ paṭiggaṇhāti, bahumpi senāsanaṁ paṭiggaṇhāti, bahumpi gilānapaccayabhesajjaparikkhāraṁ paṭiggaṇhāti.</span><br />
</p>
<p id="cnd23c213p23">
<span class="pali m-text">Yā evarūpā bhākuṭikā bhākuṭiyaṁ kuhanā kuhāyanā kuhitattaṁ—</span><br />
</p>
<p id="cnd23c213p24">
<span class="pali m-text">idaṁ paccayapaṭisevanasaṅkhātaṁ kuhanavatthu.</span><br />
</p>
<p id="cnd23c214p1">
<span class="pali m-text">Katamaṁ iriyāpathasaṅkhātaṁ kuhanavatthu?</span><br />
</p>
<p id="cnd23c214p2">
<span class="pali m-text">Idhekacco pāpiccho icchāpakato sambhāvanādhippāyo “evaṁ maṁ jano sambhāvessatī”ti gamanaṁ saṇṭhapeti ṭhānaṁ saṇṭhapeti nisajjaṁ saṇṭhapeti sayanaṁ saṇṭhapeti, paṇidhāya gacchati paṇidhāya tiṭṭhati paṇidhāya nisīdati paṇidhāya seyyaṁ kappeti samāhito viya gacchati samāhito viya tiṭṭhati samāhito viya nisīdati samāhito viya seyyaṁ kappeti, āpāthakajjhāyīva hoti.</span><br />
</p>
<p id="cnd23c214p3">
<span class="pali m-text">Yā evarūpā iriyāpathassa āṭhapanā ṭhapanā saṇṭhapanā bhākuṭikā bhākuṭiyaṁ kuhanā kuhāyanā kuhitattaṁ—</span><br />
</p>
<p id="cnd23c214p4">
<span class="pali m-text">idaṁ iriyāpathasaṅkhātaṁ kuhanavatthu.</span><br />
</p>
<p id="cnd23c215p1">
<span class="pali m-text">Katamaṁ sāmantajappanasaṅkhātaṁ kuhanavatthu?</span><br />
</p>
<p id="cnd23c215p2">
<span class="pali m-text">Idhekacco pāpiccho icchāpakato sambhāvanādhippāyo “evaṁ maṁ jano sambhāvessatī”ti ariyadhamme sannissitavācaṁ bhāsati.</span><br />
</p>
<p id="cnd23c215p3">
<span class="pali m-text">“Yo evarūpaṁ cīvaraṁ dhāreti so samaṇo mahesakkho”ti bhaṇati;</span><br />
</p>
<p id="cnd23c215p4">
<span class="pali m-text">“yo evarūpaṁ pattaṁ dhāreti …pe…</span><br />
</p>
<p id="cnd23c215p5">
<span class="pali m-text">lohathālakaṁ dhāreti …</span><br />
</p>
<p id="cnd23c215p6">
<span class="pali m-text">dhammakaraṇaṁ dhāreti …</span><br />
</p>
<p id="cnd23c215p7">
<span class="pali m-text">parissāvanaṁ dhāreti …</span><br />
</p>
<p id="cnd23c215p8">
<span class="pali m-text">kuñcikaṁ dhāreti …</span><br />
</p>
<p id="cnd23c215p9">
<span class="pali m-text">upāhanaṁ dhāreti …</span><br />
</p>
<p id="cnd23c215p10">
<span class="pali m-text">kāyabandhanaṁ dhāreti …</span><br />
</p>
<p id="cnd23c215p11">
<span class="pali m-text">āyogaṁ dhāreti so samaṇo mahesakkho”ti bhaṇati;</span><br />
</p>
<p id="cnd23c215p12">
<span class="pali m-text">“yassa evarūpo upajjhāyo so samaṇo mahesakkho”ti bhaṇati;</span><br />
</p>
<p id="cnd23c215p13">
<span class="pali m-text">“yassa evarūpo ācariyo …pe…</span><br />
</p>
<p id="cnd23c215p14">
<span class="pali m-text">evarūpā samānupajjhāyakā …</span><br />
</p>
<p id="cnd23c215p15">
<span class="pali m-text">samānācariyakā …</span><br />
</p>
<p id="cnd23c215p16">
<span class="pali m-text">mittā …</span><br />
</p>
<p id="cnd23c215p17">
<span class="pali m-text">sandiṭṭhā …</span><br />
</p>
<p id="cnd23c215p18">
<span class="pali m-text">sambhattā …</span><br />
</p>
<p id="cnd23c215p19">
<span class="pali m-text">sahāyā so samaṇo mahesakkho”ti bhaṇati;</span><br />
</p>
<p id="cnd23c215p20">
<span class="pali m-text">“yo evarūpe vihāre vasati …</span><br />
</p>
<p id="cnd23c215p21">
<span class="pali m-text">aḍḍhayoge vasati …</span><br />
</p>
<p id="cnd23c215p22">
<span class="pali m-text">pāsāde vasati …</span><br />
</p>
<p id="cnd23c215p23">
<span class="pali m-text">hammiye vasati …</span><br />
</p>
<p id="cnd23c215p24">
<span class="pali m-text">guhāyaṁ vasati …</span><br />
</p>
<p id="cnd23c215p25">
<span class="pali m-text">leṇe vasati …</span><br />
</p>
<p id="cnd23c215p26">
<span class="pali m-text">kuṭiyaṁ vasati …</span><br />
</p>
<p id="cnd23c215p27">
<span class="pali m-text">kūṭāgāre vasati …</span><br />
</p>
<p id="cnd23c215p28">
<span class="pali m-text">aṭṭe vasati …</span><br />
</p>
<p id="cnd23c215p29">
<span class="pali m-text">māḷe vasati …</span><br />
</p>
<p id="cnd23c215p30">
<span class="pali m-text">uddaṇḍe vasati …</span><br />
</p>
<p id="cnd23c215p31">
<span class="pali m-text">upaṭṭhānasālāyaṁ vasati …</span><br />
</p>
<p id="cnd23c215p32">
<span class="pali m-text">maṇḍape vasati …</span><br />
</p>
<p id="cnd23c215p33">
<span class="pali m-text">rukkhamūle vasati so samaṇo mahesakkho”ti bhaṇati.</span><br />
</p>
<p id="cnd23c216p1">
<span class="pali m-text">Atha vā korajikakorajiko bhākuṭikabhākuṭiko kuhakakuhako lapakalapako mukhasambhāviko “ayaṁ samaṇo imāsaṁ evarūpānaṁ santānaṁ vihārasamāpattīnaṁ lābhī”ti tādisaṁ gambhīraṁ gūḷhaṁ nipuṇaṁ paṭicchannaṁ lokuttaraṁ suññatāpaṭisaññuttaṁ kathaṁ katheti.</span><br />
</p>
<p id="cnd23c216p2">
<span class="pali m-text">Yā evarūpā bhākuṭikā bhākuṭiyaṁ kuhanā kuhāyanā kuhitattaṁ, idaṁ sāmantajappanasaṅkhātaṁ kuhanavatthu.</span><br />
</p>
<p id="cnd23c216p3">
<span class="pali m-text">Tassa paccekasambuddhassa imāni tīṇi kuhanavatthūni pahīnāni samucchinnāni vūpasantāni paṭippassaddhāni abhabbuppattikāni ñāṇagginā daḍḍhāni.</span><br />
</p>
<p id="cnd23c216p4">
<span class="pali m-text">Tasmā so paccekasambuddho nikkuho.</span><br />
</p>
<p id="cnd23c217p1">
<span class="pali m-text">**Nippipāso**ti **pipāsā** vuccati taṇhā.</span><br />
</p>
<p id="cnd23c217p2">
<span class="pali m-text">Yo rāgo sārāgo …pe… abhijjhā lobho akusalamūlaṁ.</span><br />
</p>
<p id="cnd23c217p3">
<span class="pali m-text">Sā pipāsā taṇhā tassa paccekasambuddhassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.</span><br />
</p>
<p id="cnd23c217p4">
<span class="pali m-text">Tasmā paccekasambuddho nippipāsoti—</span><br />
</p>
<p id="cnd23c217p5">
<span class="pali m-text">nillolupo nikkuho nippipāso.</span><br />
</p>
<p id="cnd23c218p1">
<span class="pali m-text">**Nimmakkho niddhantakasāvamoho**ti.</span><br />
</p>
<p id="cnd23c218p2">
<span class="pali m-text">**Makkho**ti yo makkho makkhāyanā makkhāyitattaṁ niṭṭhuriyaṁ niṭṭhuriyakammaṁ.</span><br />
</p>
<p id="cnd23c218p3">
<span class="pali m-text">**Kasāvo**ti rāgo kasāvo, doso kasāvo, moho kasāvo, kodho …pe… upanāho … makkho … paḷāso … sabbākusalābhisaṅkhārā kasāvā.</span><br />
</p>
<p id="cnd23c218p4">
<span class="pali m-text">**Moho**ti dukkhe aññāṇaṁ, dukkhasamudaye aññāṇaṁ, dukkhanirodhe aññāṇaṁ, dukkhanirodhagāminiyā paṭipadāya aññāṇaṁ, pubbante aññāṇaṁ, aparante aññāṇaṁ, pubbantāparante aññāṇaṁ, idappaccayatāpaṭiccasamuppannesu dhammesu aññāṇaṁ.</span><br />
</p>
<p id="cnd23c218p5">
<span class="pali m-text">Yaṁ evarūpaṁ aññāṇaṁ adassanaṁ anabhisamayo ananubodho appaṭivedho asaṅgāhanā apariyogāhanā asamapekkhanā apaccavekkhaṇā apaccakkhakammaṁ dummejjhaṁ bālyaṁ asampajaññaṁ moho pamoho sammoho avijjā avijjogho avijjāyogo avijjānusayo avijjāpariyuṭṭhānaṁ avijjālaṅgī moho akusalamūlaṁ.</span><br />
</p>
<p id="cnd23c218p6">
<span class="pali m-text">Tassa paccekasambuddhassa makkho ca kasāvo ca moho ca vantā saṁvantā niddhantā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti.</span><br />
</p>
<p id="cnd23c218p7">
<span class="pali m-text">So paccekasambuddho nimmakkho niddhantakasāvamoho.</span><br />
</p>
<p id="cnd23c219p1">
<span class="pali m-text">**Nirāsaso sabbaloke bhavitvā**ti **āsā** vuccati taṇhā.</span><br />
</p>
<p id="cnd23c219p2">
<span class="pali m-text">Yo rāgo sārāgo …pe… abhijjhā lobho akusalamūlaṁ.</span><br />
</p>
<p id="cnd23c219p3">
<span class="pali m-text">**Sabbaloke**ti sabbaapāyaloke sabbamanussaloke sabbadevaloke sabbakhandhaloke sabbadhātuloke sabbaāyatanaloke.</span><br />
</p>
<p id="cnd23c219p4">
<span class="pali m-text">**Nirāsaso sabbaloke bhavitvā**ti sabbaloke nirāsaso bhavitvā nittaṇho bhavitvā nippipāso bhavitvāti—</span><br />
</p>
<p id="cnd23c219p5">
<span class="pali m-text">nirāsaso sabbaloke bhavitvā, eko care khaggavisāṇakappo.</span><br />
</p>
<p id="cnd23c219p6">
<span class="pali m-text">Tenāha so paccekasambuddho—</span><br />
</p>
<p id="cnd23c220p1">
<span class="pali m-text">“Nillolupo nikkuho nippipāso,</span><br />
</p>
<p id="cnd23c220p2">
<span class="pali m-text">Nimmakkho niddhantakasāvamoho;</span><br />
</p>
<p id="cnd23c220p3">
<span class="pali m-text">Nirāsaso sabbaloke bhavitvā,</span><br />
</p>
<p id="cnd23c220p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c221p1">
<span class="pali m-text">**Pāpaṁ sahāyaṁ parivajjayetha,**</span><br />
</p>
<p id="cnd23c221p2">
<span class="pali m-text">**Anatthadassiṁ visame niviṭṭhaṁ;**</span><br />
</p>
<p id="cnd23c221p3">
<span class="pali m-text">**Sayaṁ na seve pasutaṁ pamattaṁ,**</span><br />
</p>
<p id="cnd23c221p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c222p1">
<span class="pali m-text">**Pāpaṁ sahāyaṁ parivajjayethā**ti.</span><br />
</p>
<p id="cnd23c222p2">
<span class="pali m-text">Pāpasahāyo vuccati yo so sahāyo dasavatthukāya micchādiṭṭhiyā samannāgato—</span><br />
</p>
<p id="cnd23c222p3">
<span class="pali m-text">natthi dinnaṁ, natthi yiṭṭhaṁ, natthi hutaṁ, natthi sukatadukkaṭānaṁ kammānaṁ phalaṁ vipāko, natthi ayaṁ loko, natthi paro loko, natthi mātā, natthi pitā, natthi sattā opapātikā, natthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentīti.</span><br />
</p>
<p id="cnd23c222p4">
<span class="pali m-text">Ayaṁ pāpasahāyo.</span><br />
</p>
<p id="cnd23c222p5">
<span class="pali m-text">Pāpaṁ sahāyaṁ parivajjayethāti.</span><br />
</p>
<p id="cnd23c222p6">
<span class="pali m-text">Pāpaṁ sahāyaṁ vajjeyya parivajjeyyāti—</span><br />
</p>
<p id="cnd23c222p7">
<span class="pali m-text">pāpaṁ sahāyaṁ parivajjayetha.</span><br />
</p>
<p id="cnd23c223p1">
<span class="pali m-text">**Anatthadassiṁ visame niviṭṭhan**ti anatthadassī vuccati yo so sahāyo dasavatthukāya micchādiṭṭhiyā samannāgato—</span><br />
</p>
<p id="cnd23c223p2">
<span class="pali m-text">natthi dinnaṁ, natthi yiṭṭhaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentīti.</span><br />
</p>
<p id="cnd23c223p3">
<span class="pali m-text">**Visame niviṭṭhan**ti visame kāyakamme niviṭṭhaṁ, visame vacīkamme niviṭṭhaṁ, visame manokamme niviṭṭhaṁ, visame pāṇātipāte niviṭṭhaṁ, visame adinnādāne niviṭṭhaṁ, visame kāmesumicchācāre niviṭṭhaṁ, visame musāvāde niviṭṭhaṁ, visamāya pisuṇāya vācāya niviṭṭhaṁ, visamāya pharusāya vācāya niviṭṭhaṁ, visame samphappalāpe niviṭṭhaṁ, visamāya abhijjhāya niviṭṭhaṁ, visame byāpāde niviṭṭhaṁ, visamāya micchādiṭṭhiyā niviṭṭhaṁ, visamesu saṅkhāresu niviṭṭhaṁ visamesu pañcasu kāmaguṇesu niviṭṭhaṁ, visamesu pañcasu nīvaraṇesu niviṭṭhaṁ viniviṭṭhaṁ sattaṁ allīnaṁ upagataṁ ajjhositaṁ adhimuttanti—</span><br />
</p>
<p id="cnd23c223p4">
<span class="pali m-text">anatthadassiṁ visame niviṭṭhaṁ.</span><br />
</p>
<p id="cnd23c224p1">
<span class="pali m-text">**Sayaṁ na seve pasutaṁ pamattan**ti.</span><br />
</p>
<p id="cnd23c224p2">
<span class="pali m-text">**Pasutan**ti yopi kāme esati gavesati pariyesati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto.</span><br />
</p>
<p id="cnd23c224p3">
<span class="pali m-text">Yopi taṇhāvasena rūpe pariyesati,</span><br />
</p>
<p id="cnd23c224p4">
<span class="pali m-text">sadde …pe…</span><br />
</p>
<p id="cnd23c224p5">
<span class="pali m-text">gandhe …</span><br />
</p>
<p id="cnd23c224p6">
<span class="pali m-text">rase …</span><br />
</p>
<p id="cnd23c224p7">
<span class="pali m-text">phoṭṭhabbe pariyesati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto.</span><br />
</p>
<p id="cnd23c224p8">
<span class="pali m-text">Yopi taṇhāvasena rūpe paṭilabhati,</span><br />
</p>
<p id="cnd23c224p9">
<span class="pali m-text">sadde …pe…</span><br />
</p>
<p id="cnd23c224p10">
<span class="pali m-text">gandhe …</span><br />
</p>
<p id="cnd23c224p11">
<span class="pali m-text">rase …</span><br />
</p>
<p id="cnd23c224p12">
<span class="pali m-text">phoṭṭhabbe paṭilabhati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto.</span><br />
</p>
<p id="cnd23c224p13">
<span class="pali m-text">Yopi taṇhāvasena rūpe paribhuñjati,</span><br />
</p>
<p id="cnd23c224p14">
<span class="pali m-text">sadde …pe…</span><br />
</p>
<p id="cnd23c224p15">
<span class="pali m-text">gandhe …</span><br />
</p>
<p id="cnd23c224p16">
<span class="pali m-text">rase …</span><br />
</p>
<p id="cnd23c224p17">
<span class="pali m-text">phoṭṭhabbe paribhuñjati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto.</span><br />
</p>
<p id="cnd23c224p18">
<span class="pali m-text">Yathā kalahakārako kalahappasuto, kammakārako kammappasuto, gocare caranto gocarappasuto, jhāyī jhānappasuto;</span><br />
</p>
<p id="cnd23c224p19">
<span class="pali m-text">evameva yo kāme esati gavesati pariyesati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto.</span><br />
</p>
<p id="cnd23c224p20">
<span class="pali m-text">Yopi taṇhāvasena rūpe pariyesati …pe…</span><br />
</p>
<p id="cnd23c224p21">
<span class="pali m-text">yopi taṇhāvasena rūpe paṭilabhati …pe…</span><br />
</p>
<p id="cnd23c224p22">
<span class="pali m-text">yopi taṇhāvasena rūpe paribhuñjati,</span><br />
</p>
<p id="cnd23c224p23">
<span class="pali m-text">sadde …pe…</span><br />
</p>
<p id="cnd23c224p24">
<span class="pali m-text">gandhe …</span><br />
</p>
<p id="cnd23c224p25">
<span class="pali m-text">rase …</span><br />
</p>
<p id="cnd23c224p26">
<span class="pali m-text">phoṭṭhabbe paribhuñjati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto.</span><br />
</p>
<p id="cnd23c224p27">
<span class="pali m-text">**Pamattan**ti.</span><br />
</p>
<p id="cnd23c224p28">
<span class="pali m-text">Pamādo vattabbo kāyaduccarite vā vacīduccarite vā manoduccarite vā pañcasu kāmaguṇesu vā cittassa vosaggo vosaggānuppadānaṁ kusalānaṁ dhammānaṁ bhāvanāya asakkaccakiriyatā asātaccakiriyatā anaṭṭhitakiriyatā olīnavuttitā nikkhittacchandatā nikkhittadhuratā anāsevanā abhāvanā abahulīkammaṁ anadhiṭṭhānaṁ ananuyogo, yo evarūpo pamādo pamajjanā pamajjitattaṁ—</span><br />
</p>
<p id="cnd23c224p29">
<span class="pali m-text">ayaṁ vuccati pamādo.</span><br />
</p>
<p id="cnd23c225p1">
<span class="pali m-text">**Sayaṁ na seve pasutaṁ pamattan**ti pasutaṁ na seveyya pamattañca sayaṁ na seveyya sāmaṁ na seveyya na niseveyya na saṁseveyya na parisaṁseveyya na ācareyya na samācareyya na samādāya vatteyyāti—</span><br />
</p>
<p id="cnd23c225p2">
<span class="pali m-text">sayaṁ na seve pasutaṁ pamattaṁ, eko care khaggavisāṇakappo.</span><br />
</p>
<p id="cnd23c225p3">
<span class="pali m-text">Tenāha so paccekasambuddho—</span><br />
</p>
<p id="cnd23c226p1">
<span class="pali m-text">“Pāpaṁ sahāyaṁ parivajjayetha,</span><br />
</p>
<p id="cnd23c226p2">
<span class="pali m-text">Anatthadassiṁ visame niviṭṭhaṁ;</span><br />
</p>
<p id="cnd23c226p3">
<span class="pali m-text">Sayaṁ na seve pasutaṁ pamattaṁ,</span><br />
</p>
<p id="cnd23c226p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c227p1">
<span class="pali m-text">**Bahussutaṁ dhammadharaṁ bhajetha,**</span><br />
</p>
<p id="cnd23c227p2">
<span class="pali m-text">**Mittaṁ uḷāraṁ paṭibhānavantaṁ;**</span><br />
</p>
<p id="cnd23c227p3">
<span class="pali m-text">**Aññāya atthāni vineyya kaṅkhaṁ,**</span><br />
</p>
<p id="cnd23c227p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c228p1">
<span class="pali m-text">**Bahussutaṁ dhammadharaṁ bhajethā**ti bahussuto hoti mitto sutadharo sutasannicayo.</span><br />
</p>
<p id="cnd23c228p2">
<span class="pali m-text">Ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā.</span><br />
</p>
<p id="cnd23c228p3">
<span class="pali m-text">**Dhammadharan**ti dhammaṁ dhārentaṁ—</span><br />
</p>
<p id="cnd23c228p4">
<span class="pali m-text">suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ.</span><br />
</p>
<p id="cnd23c228p5">
<span class="pali m-text">**Bahussutaṁ dhammadharaṁ bhajethā**ti bahussutañca dhammadharañca mittaṁ bhajeyya sambhajeyya seveyya niseveyya saṁseveyya paṭiseveyyāti—</span><br />
</p>
<p id="cnd23c228p6">
<span class="pali m-text">bahussutaṁ dhammadharaṁ bhajetha.</span><br />
</p>
<p id="cnd23c229p1">
<span class="pali m-text">**Mittaṁ uḷāraṁ paṭibhānavantan**ti uḷāro hoti mitto sīlena samādhinā paññāya vimuttiyā vimuttiñāṇadassanena.</span><br />
</p>
<p id="cnd23c229p2">
<span class="pali m-text">**Paṭibhānavantan**ti tayo paṭibhānavanto—</span><br />
</p>
<p id="cnd23c229p3">
<span class="pali m-text">pariyattipaṭibhānavā, paripucchāpaṭibhānavā, adhigamapaṭibhānavā.</span><br />
</p>
<p id="cnd23c229p4">
<span class="pali m-text">Katamo pariyattipaṭibhānavā?</span><br />
</p>
<p id="cnd23c229p5">
<span class="pali m-text">Idhekaccassa buddhavacanaṁ pariyāputaṁ hoti suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ.</span><br />
</p>
<p id="cnd23c229p6">
<span class="pali m-text">Tassa pariyattiṁ nissāya paṭibhāti—</span><br />
</p>
<p id="cnd23c229p7">
<span class="pali m-text">ayaṁ pariyattipaṭibhānavā.</span><br />
</p>
<p id="cnd23c230p1">
<span class="pali m-text">Katamo paripucchāpaṭibhānavā?</span><br />
</p>
<p id="cnd23c230p2">
<span class="pali m-text">Idhekacco paripucchitopi hoti atthe ca ñāye ca lakkhaṇe ca kāraṇe ca ṭhānāṭhāne ca.</span><br />
</p>
<p id="cnd23c230p3">
<span class="pali m-text">Tassa paripucchaṁ nissāya paṭibhāti—</span><br />
</p>
<p id="cnd23c230p4">
<span class="pali m-text">ayaṁ paripucchāpaṭibhānavā.</span><br />
</p>
<p id="cnd23c231p1">
<span class="pali m-text">Katamo adhigamapaṭibhānavā?</span><br />
</p>
<p id="cnd23c231p2">
<span class="pali m-text">Idhekaccassa adhigatā honti cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo cattāro ariyamaggā cattāri sāmaññaphalāni catasso paṭisambhidāyo cha abhiññāyo.</span><br />
</p>
<p id="cnd23c231p3">
<span class="pali m-text">Tassa attho ñāto dhammo ñāto nirutti ñātā.</span><br />
</p>
<p id="cnd23c231p4">
<span class="pali m-text">Atthe ñāte attho paṭibhāti, dhamme ñāte dhammo paṭibhāti, niruttiyā ñātāya nirutti paṭibhāti.</span><br />
</p>
<p id="cnd23c231p5">
<span class="pali m-text">Imesu tīsu ñāṇaṁ paṭibhānapaṭisambhidā.</span><br />
</p>
<p id="cnd23c231p6">
<span class="pali m-text">So paccekasambuddho imāya paṭibhānapaṭisambhidāya upeto samupeto upāgato samupāgato upapanno samupapanno samannāgato.</span><br />
</p>
<p id="cnd23c231p7">
<span class="pali m-text">Tasmā paccekasambuddho paṭibhānavā.</span><br />
</p>
<p id="cnd23c231p8">
<span class="pali m-text">Yassa pariyatti natthi paripucchā natthi adhigamo natthi, kiṁ tassa paṭibhāyissatīti—</span><br />
</p>
<p id="cnd23c231p9">
<span class="pali m-text">mittaṁ uḷāraṁ paṭibhānavantaṁ.</span><br />
</p>
<p id="cnd23c232p1">
<span class="pali m-text">**Aññāya atthāni vineyya kaṅkhan**ti attatthaṁ aññāya paratthaṁ aññāya ubhayatthaṁ aññāya diṭṭhadhammikatthaṁ aññāya samparāyikatthaṁ aññāya paramatthaṁ aññāya abhiññāya jānitvā tulayitvā tīrayitvā vibhāvayitvā vibhūtaṁ katvā kaṅkhaṁ vineyya paṭivineyya pajaheyya vinodeyya byantīkareyya anabhāvaṁ gameyyāti—</span><br />
</p>
<p id="cnd23c232p2">
<span class="pali m-text">aññāya atthāni vineyya kaṅkhaṁ, eko care khaggavisāṇakappo.</span><br />
</p>
<p id="cnd23c232p3">
<span class="pali m-text">Tenāha so paccekasambuddho—</span><br />
</p>
<p id="cnd23c233p1">
<span class="pali m-text">“Bahussutaṁ dhammadharaṁ bhajetha,</span><br />
</p>
<p id="cnd23c233p2">
<span class="pali m-text">Mittaṁ uḷāraṁ paṭibhānavantaṁ;</span><br />
</p>
<p id="cnd23c233p3">
<span class="pali m-text">Aññāya atthāni vineyya kaṅkhaṁ,</span><br />
</p>
<p id="cnd23c233p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c234p1">
<span class="pali m-text">**Khiḍḍaṁ ratiṁ kāmasukhañca loke,**</span><br />
</p>
<p id="cnd23c234p2">
<span class="pali m-text">**Analaṅkaritvā anapekkhamāno;**</span><br />
</p>
<p id="cnd23c234p3">
<span class="pali m-text">**Vibhūsaṭṭhānā virato saccavādī,**</span><br />
</p>
<p id="cnd23c234p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c235p1">
<span class="pali m-text">**Khiḍḍaṁ ratiṁ kāmasukhañca loke**ti.</span><br />
</p>
<p id="cnd23c235p2">
<span class="pali m-text">**Khiḍḍā**ti dve khiḍḍā—</span><br />
</p>
<p id="cnd23c235p3">
<span class="pali m-text">kāyikā khiḍḍā ca vācasikā khiḍḍā ca …pe…</span><br />
</p>
<p id="cnd23c235p4">
<span class="pali m-text">ayaṁ kāyikā khiḍḍā …pe…</span><br />
</p>
<p id="cnd23c235p5">
<span class="pali m-text">ayaṁ vācasikā khiḍḍā.</span><br />
</p>
<p id="cnd23c235p6">
<span class="pali m-text">**Ratī**ti anukkaṇṭhitādhivacanametaṁ—</span><br />
</p>
<p id="cnd23c235p7">
<span class="pali m-text">ratīti.</span><br />
</p>
<p id="cnd23c235p8">
<span class="pali m-text">**Kāmasukhan**ti vuttañhetaṁ bhagavatā—</span><br />
</p>
<p id="cnd23c235p9">
<span class="pali m-text">“pañcime, bhikkhave, kāmaguṇā.</span><br />
</p>
<p id="cnd23c235p10">
<span class="pali m-text">Katame pañca?</span><br />
</p>
<p id="cnd23c235p11">
<span class="pali m-text">Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,</span><br />
</p>
<p id="cnd23c235p12">
<span class="pali m-text">sotaviññeyyā saddā …pe…</span><br />
</p>
<p id="cnd23c235p13">
<span class="pali m-text">ghānaviññeyyā gandhā …</span><br />
</p>
<p id="cnd23c235p14">
<span class="pali m-text">jivhāviññeyyā rasā …</span><br />
</p>
<p id="cnd23c235p15">
<span class="pali m-text">kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.</span><br />
</p>
<p id="cnd23c235p16">
<span class="pali m-text">Ime kho, bhikkhave, pañca kāmaguṇā.</span><br />
</p>
<p id="cnd23c235p17">
<span class="pali m-text">Yaṁ kho, bhikkhave, ime pañca kāmaguṇe paṭicca uppajjati sukhaṁ somanassaṁ, idaṁ vuccati kāmasukhaṁ”.</span><br />
</p>
<p id="cnd23c235p18">
<span class="pali m-text">**Loke**ti manussaloketi—</span><br />
</p>
<p id="cnd23c235p19">
<span class="pali m-text">khiḍḍaṁ ratiṁ kāmasukhañca loke.</span><br />
</p>
<p id="cnd23c236p1">
<span class="pali m-text">**Analaṅkaritvā anapekkhamāno**ti khiḍḍañca ratiñca kāmasukhañca loke analaṅkaritvā anapekkho hutvā pajahitvā vinodetvā byantīkaritvā anabhāvaṁ gametvāti—</span><br />
</p>
<p id="cnd23c236p2">
<span class="pali m-text">analaṅkaritvā anapekkhamāno.</span><br />
</p>
<p id="cnd23c237p1">
<span class="pali m-text">**Vibhūsaṭṭhānā virato saccavādī**ti.</span><br />
</p>
<p id="cnd23c237p2">
<span class="pali m-text">**Vibhūsā**ti dve vibhūsā—</span><br />
</p>
<p id="cnd23c237p3">
<span class="pali m-text">atthi agārikavibhūsā atthi anāgārikavibhūsā.</span><br />
</p>
<p id="cnd23c237p4">
<span class="pali m-text">Katamā agārikavibhūsā?</span><br />
</p>
<p id="cnd23c237p5">
<span class="pali m-text">Kesā ca massū ca mālāgandhañca vilepanañca ābharaṇañca pilandhanañca vatthañca pārupanañca veṭhanañca ucchādanaṁ parimaddanaṁ nhāpanaṁ sambāhanaṁ ādāsaṁ añjanaṁ mālāgandhavilepanaṁ mukhacuṇṇaṁ mukhalepanaṁ hatthabandhaṁ sikhābandhaṁ daṇḍaṁ nāḷikaṁ khaggaṁ chattaṁ citrupāhanaṁ uṇhīsaṁ maṇiṁ vāḷabījaniṁ odātāni vatthāni dīghadasāni iti vā—</span><br />
</p>
<p id="cnd23c237p6">
<span class="pali m-text">ayaṁ agārikavibhūsā.</span><br />
</p>
<p id="cnd23c238p1">
<span class="pali m-text">Katamā anāgārikavibhūsā?</span><br />
</p>
<p id="cnd23c238p2">
<span class="pali m-text">Cīvaramaṇḍanā pattamaṇḍanā senāsanamaṇḍanā imassa vā pūtikāyassa bāhirānaṁ vā parikkhārānaṁ maṇḍanā vibhūsanā keḷanā parikeḷanā gaddhikatā gaddhikattaṁ capalatā cāpalyaṁ—</span><br />
</p>
<p id="cnd23c238p3">
<span class="pali m-text">ayaṁ anāgārikavibhūsā.</span><br />
</p>
<p id="cnd23c239p1">
<span class="pali m-text">**Saccavādī**ti so paccekasambuddho saccavādī saccasandho theto paccayiko avisaṁvādako lokassa, vibhūsaṭṭhānā ārato virato paṭivirato nikkhanto nissaṭo vippamutto visaññutto, vimariyādikatena cetasā viharatīti—</span><br />
</p>
<p id="cnd23c239p2">
<span class="pali m-text">vibhūsaṭṭhānā virato saccavādī, eko care khaggavisāṇakappo.</span><br />
</p>
<p id="cnd23c239p3">
<span class="pali m-text">Tenāha so paccekasambuddho—</span><br />
</p>
<p id="cnd23c240p1">
<span class="pali m-text">“Khiḍḍaṁ ratiṁ kāmasukhañca loke,</span><br />
</p>
<p id="cnd23c240p2">
<span class="pali m-text">Analaṅkaritvā anapekkhamāno;</span><br />
</p>
<p id="cnd23c240p3">
<span class="pali m-text">Vibhūsaṭṭhānā virato saccavādī,</span><br />
</p>
<p id="cnd23c240p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c241p1">
<span class="pali m-text">**Puttañca dāraṁ pitarañca mātaraṁ,**</span><br />
</p>
<p id="cnd23c241p2">
<span class="pali m-text">**Dhanāni dhaññāni ca bandhavāni;**</span><br />
</p>
<p id="cnd23c241p3">
<span class="pali m-text">**Hitvāna kāmāni yathodhikāni,**</span><br />
</p>
<p id="cnd23c241p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c242p1">
<span class="pali m-text">**Puttañca dāraṁ pitarañca mātaran**ti.</span><br />
</p>
<p id="cnd23c242p2">
<span class="pali m-text">**Puttā**ti cattāro puttā—</span><br />
</p>
<p id="cnd23c242p3">
<span class="pali m-text">atrajo putto, khettajo putto, dinnako putto, antevāsiko putto.</span><br />
</p>
<p id="cnd23c242p4">
<span class="pali m-text">**Dārā** vuccanti bhariyāyo.</span><br />
</p>
<p id="cnd23c242p5">
<span class="pali m-text">**Pitā**ti yo so janako.</span><br />
</p>
<p id="cnd23c242p6">
<span class="pali m-text">**Mātā**ti yā sā janikāti—</span><br />
</p>
<p id="cnd23c242p7">
<span class="pali m-text">puttañca dāraṁ pitarañca mātaraṁ.</span><br />
</p>
<p id="cnd23c243p1">
<span class="pali m-text">**Dhanāni dhaññāni ca bandhavānī**ti dhanāni vuccanti hiraññaṁ suvaṇṇaṁ muttā maṇi veḷuriyo saṅkho silā pavāḷaṁ rajataṁ jātarūpaṁ lohitaṅgo masāragallaṁ.</span><br />
</p>
<p id="cnd23c243p2">
<span class="pali m-text">Dhaññāni vuccanti pubbaṇṇaṁ aparaṇṇaṁ.</span><br />
</p>
<p id="cnd23c243p3">
<span class="pali m-text">**Pubbaṇṇaṁ** nāma sāli vīhi yavo godhumo kaṅgu varako kudrūsako.</span><br />
</p>
<p id="cnd23c243p4">
<span class="pali m-text">**Aparaṇṇaṁ** nāma sūpeyyaṁ.</span><br />
</p>
<p id="cnd23c243p5">
<span class="pali m-text">**Bandhavānī**ti cattāro bandhavā—</span><br />
</p>
<p id="cnd23c243p6">
<span class="pali m-text">ñātibandhavāpi bandhu, gottabandhavāpi bandhu, mittabandhavāpi bandhu, sippabandhavāpi bandhūti—</span><br />
</p>
<p id="cnd23c243p7">
<span class="pali m-text">dhanāni dhaññāni ca bandhavāni.</span><br />
</p>
<p id="cnd23c244p1">
<span class="pali m-text">**Hitvāna kāmāni yathodhikānī**ti.</span><br />
</p>
<p id="cnd23c244p2">
<span class="pali m-text">**Kāmā**ti uddānato dve kāmā—</span><br />
</p>
<p id="cnd23c244p3">
<span class="pali m-text">vatthukāmā ca kilesakāmā ca …pe…</span><br />
</p>
<p id="cnd23c244p4">
<span class="pali m-text">ime vuccanti vatthukāmā …pe…</span><br />
</p>
<p id="cnd23c244p5">
<span class="pali m-text">ime vuccanti kilesakāmā.</span><br />
</p>
<p id="cnd23c244p6">
<span class="pali m-text">**Hitvāna kāmānī**ti vatthukāme parijānitvā, kilesakāme pahāya pajahitvā vinodetvā byantīkaritvā anabhāvaṁ gametvā.</span><br />
</p>
<p id="cnd23c244p7">
<span class="pali m-text">**Hitvāna kāmāni yathodhikānī**ti sotāpattimaggena ye kilesā pahīnā, te kilese na puneti na pacceti na paccāgacchati;</span><br />
</p>
<p id="cnd23c244p8">
<span class="pali m-text">sakadāgāmimaggena ye kilesā pahīnā …pe…</span><br />
</p>
<p id="cnd23c244p9">
<span class="pali m-text">anāgāmimaggena ye kilesā pahīnā …</span><br />
</p>
<p id="cnd23c244p10">
<span class="pali m-text">arahattamaggena ye kilesā pahīnā, te kilese na puneti na pacceti na paccāgacchatīti—</span><br />
</p>
<p id="cnd23c244p11">
<span class="pali m-text">hitvāna kāmāni yathodhikāni, eko care khaggavisāṇakappo.</span><br />
</p>
<p id="cnd23c244p12">
<span class="pali m-text">Tenāha so paccekasambuddho—</span><br />
</p>
<p id="cnd23c245p1">
<span class="pali m-text">“Puttañca dāraṁ pitarañca mātaraṁ,</span><br />
</p>
<p id="cnd23c245p2">
<span class="pali m-text">Dhanāni dhaññāni ca bandhavāni;</span><br />
</p>
<p id="cnd23c245p3">
<span class="pali m-text">Hitvāna kāmāni yathodhikāni,</span><br />
</p>
<p id="cnd23c245p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c246p1">
<span class="pali m-text">**Saṅgo eso parittamettha sokhyaṁ,**</span><br />
</p>
<p id="cnd23c246p2">
<span class="pali m-text">**Appassādo dukkhamettha bhiyyo;**</span><br />
</p>
<p id="cnd23c246p3">
<span class="pali m-text">**Gaḷo eso iti ñatvā matimā**,</span><br />
</p>
<p id="cnd23c246p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c247p1">
<span class="pali m-text">**Saṅgo eso parittamettha sokhyan**ti saṅgoti vā baḷisanti vā āmisanti vā laggananti vā palibodhoti vā, pañcannetaṁ kāmaguṇānaṁ adhivacanaṁ.</span><br />
</p>
<p id="cnd23c247p2">
<span class="pali m-text">**Parittamettha sokhyan**ti vuttañhetaṁ bhagavatā—</span><br />
</p>
<p id="cnd23c247p3">
<span class="pali m-text">“pañcime, bhikkhave, kāmaguṇā.</span><br />
</p>
<p id="cnd23c247p4">
<span class="pali m-text">Katame pañca?</span><br />
</p>
<p id="cnd23c247p5">
<span class="pali m-text">Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā …pe…</span><br />
</p>
<p id="cnd23c247p6">
<span class="pali m-text">kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.</span><br />
</p>
<p id="cnd23c247p7">
<span class="pali m-text">Ime kho, bhikkhave, pañca kāmaguṇā.</span><br />
</p>
<p id="cnd23c247p8">
<span class="pali m-text">Yaṁ kho, bhikkhave, ime pañca kāmaguṇe paṭicca uppajjati sukhaṁ somanassaṁ, idaṁ vuccati kāmasukhaṁ.</span><br />
</p>
<p id="cnd23c247p9">
<span class="pali m-text">Appakaṁ etaṁ sukhaṁ, parittakaṁ etaṁ sukhaṁ, thokakaṁ etaṁ sukhaṁ, omakaṁ etaṁ sukhaṁ, lāmakaṁ etaṁ sukhaṁ, chatukkaṁ etaṁ sukhan”ti—</span><br />
</p>
<p id="cnd23c247p10">
<span class="pali m-text">saṅgo eso parittamettha sokhyaṁ.</span><br />
</p>
<p id="cnd23c248p1">
<span class="pali m-text">**Appassādo dukkhamettha bhiyyo**ti appassādā kāmā vuttā bhagavatā bahudukkhā bahupāyāsā;</span><br />
</p>
<p id="cnd23c248p2">
<span class="pali m-text">ādīnavo ettha bhiyyo.</span><br />
</p>
<p id="cnd23c248p3">
<span class="pali m-text">Aṭṭhikaṅkalūpamā kāmā vuttā bhagavatā, maṁsapesūpamā kāmā vuttā bhagavatā, tiṇukkūpamā kāmā vuttā bhagavatā, aṅgārakāsūpamā kāmā vuttā bhagavatā, supinakūpamā kāmā vuttā bhagavatā, yācitakūpamā kāmā vuttā bhagavatā, rukkhaphalūpamā kāmā vuttā bhagavatā, asisūnūpamā kāmā vuttā bhagavatā, sattisūlūpamā kāmā vuttā bhagavatā, sappasirūpamā kāmā vuttā bhagavatā bahudukkhā bahupāyāsā, ādīnavo ettha bhiyyoti—</span><br />
</p>
<p id="cnd23c248p4">
<span class="pali m-text">appassādo dukkhamettha bhiyyo.</span><br />
</p>
<p id="cnd23c249p1">
<span class="pali m-text">**Gaḷo eso iti ñatvā matimā**ti gaḷoti vā baḷisanti vā āmisanti vā laggananti vā bandhananti vā palibodhoti vā, pañcannetaṁ kāmaguṇānaṁ adhivacanaṁ.</span><br />
</p>
<p id="cnd23c249p2">
<span class="pali m-text">**Itī**ti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ itīti.</span><br />
</p>
<p id="cnd23c249p3">
<span class="pali m-text">**Matimā**ti paṇḍito paññavā buddhimā ñāṇī vibhāvī medhāvī.</span><br />
</p>
<p id="cnd23c249p4">
<span class="pali m-text">**Gaḷo eso iti ñatvā matimā**ti matimā gaḷoti ñatvā baḷisanti ñatvā āmisanti ñatvā laggananti ñatvā bandhananti ñatvā palibodhoti ñatvā jānitvā tulayitvā tīrayitvā vibhāvayitvā vibhūtaṁ katvāti—</span><br />
</p>
<p id="cnd23c249p5">
<span class="pali m-text">gaḷo eso iti ñatvā matimā, eko care khaggavisāṇakappo.</span><br />
</p>
<p id="cnd23c249p6">
<span class="pali m-text">Tenāha so paccekasambuddho—</span><br />
</p>
<p id="cnd23c250p1">
<span class="pali m-text">“Saṅgo eso parittamettha sokhyaṁ,</span><br />
</p>
<p id="cnd23c250p2">
<span class="pali m-text">Appassādo dukkhamettha bhiyyo;</span><br />
</p>
<p id="cnd23c250p3">
<span class="pali m-text">Gaḷo eso iti ñatvā matimā,</span><br />
</p>
<p id="cnd23c250p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c251p1">
<span class="pali m-text">**Sandālayitvāna saṁyojanāni,**</span><br />
</p>
<p id="cnd23c251p2">
<span class="pali m-text">**Jālaṁva bhetvā salilambucārī;**</span><br />
</p>
<p id="cnd23c251p3">
<span class="pali m-text">**Aggīva daḍḍhaṁ anivattamāno,**</span><br />
</p>
<p id="cnd23c251p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c252p1">
<span class="pali m-text">**Sandālayitvāna saṁyojanānī**ti dasa saṁyojanāni—</span><br />
</p>
<p id="cnd23c252p2">
<span class="pali m-text">kāmarāgasaṁyojanaṁ, paṭighasaṁyojanaṁ, mānasaṁyojanaṁ, diṭṭhisaṁyojanaṁ, vicikicchāsaṁyojanaṁ, sīlabbataparāmāsasaṁyojanaṁ, bhavarāgasaṁyojanaṁ, issāsaṁyojanaṁ, macchariyasaṁyojanaṁ, avijjāsaṁyojanaṁ.</span><br />
</p>
<p id="cnd23c252p3">
<span class="pali m-text">**Sandālayitvāna saṁyojanānī**ti dasa saṁyojanāni dālayitvā sandālayitvā pajahitvā vinodetvā byantīkaritvā anabhāvaṁ gametvāti—</span><br />
</p>
<p id="cnd23c252p4">
<span class="pali m-text">sandālayitvāna saṁyojanāni.</span><br />
</p>
<p id="cnd23c253p1">
<span class="pali m-text">**Jālaṁva bhetvā salilambucārī**ti jālaṁ vuccati suttajālaṁ.</span><br />
</p>
<p id="cnd23c253p2">
<span class="pali m-text">Salilaṁ vuccati udakaṁ.</span><br />
</p>
<p id="cnd23c253p3">
<span class="pali m-text">Ambucārī vuccati maccho.</span><br />
</p>
<p id="cnd23c253p4">
<span class="pali m-text">Yathā maccho jālaṁ bhinditvā pabhinditvā dālayitvā padālayitvā sampadālayitvā carati viharati iriyati vatteti pāleti yapeti yāpeti, evameva dve jālā—</span><br />
</p>
<p id="cnd23c253p5">
<span class="pali m-text">taṇhājālañca diṭṭhijālañca …pe…</span><br />
</p>
<p id="cnd23c253p6">
<span class="pali m-text">idaṁ taṇhājālaṁ …pe…</span><br />
</p>
<p id="cnd23c253p7">
<span class="pali m-text">idaṁ diṭṭhijālaṁ.</span><br />
</p>
<p id="cnd23c253p8">
<span class="pali m-text">Tassa paccekasambuddhassa taṇhājālaṁ pahīnaṁ, diṭṭhijālaṁ paṭinissaṭṭhaṁ.</span><br />
</p>
<p id="cnd23c253p9">
<span class="pali m-text">Taṇhājālassa pahīnattā diṭṭhijālassa paṭinissaṭṭhattā so paccekasambuddho rūpe na sajjati sadde na sajjati gandhe na sajjati …pe…</span><br />
</p>
<p id="cnd23c253p10">
<span class="pali m-text">diṭṭhasutamutaviññātabbesu dhammesu na sajjati na gaṇhāti na bajjhati na palibajjhati, nikkhanto nissaṭo vippamutto visaññutto vimariyādikatena cetasā viharatīti—</span><br />
</p>
<p id="cnd23c253p11">
<span class="pali m-text">jālaṁva bhetvā salilambucārī.</span><br />
</p>
<p id="cnd23c254p1">
<span class="pali m-text">**Aggīva daḍḍhaṁ anivattamāno**ti yathā aggi tiṇakaṭṭhupādānaṁ dahanto gacchati anivattanto, evameva tassa paccekasambuddhassa sotāpattimaggena ye kilesā pahīnā te kilese na puneti na pacceti na paccāgacchati, sakadāgāmimaggena …pe…</span><br />
</p>
<p id="cnd23c254p2">
<span class="pali m-text">anāgāmimaggena …</span><br />
</p>
<p id="cnd23c254p3">
<span class="pali m-text">arahattamaggena ye kilesā pahīnā te kilese na puneti na pacceti na paccāgacchatīti—</span><br />
</p>
<p id="cnd23c254p4">
<span class="pali m-text">aggīva daḍḍhaṁ anivattamāno, eko care khaggavisāṇakappo.</span><br />
</p>
<p id="cnd23c254p5">
<span class="pali m-text">Tenāha so paccekasambuddho—</span><br />
</p>
<p id="cnd23c255p1">
<span class="pali m-text">“Sandālayitvāna saṁyojanāni,</span><br />
</p>
<p id="cnd23c255p2">
<span class="pali m-text">Jālaṁva bhetvā salilambucārī;</span><br />
</p>
<p id="cnd23c255p3">
<span class="pali m-text">Aggīva daḍḍhaṁ anivattamāno,</span><br />
</p>
<p id="cnd23c255p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c256p1">
<span class="pali m-text">**Okkhittacakkhu na ca pādalolo,**</span><br />
</p>
<p id="cnd23c256p2">
<span class="pali m-text">**Guttindriyo rakkhitamānasāno;**</span><br />
</p>
<p id="cnd23c256p3">
<span class="pali m-text">**Anavassuto apariḍayhamāno**,</span><br />
</p>
<p id="cnd23c256p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c257p1">
<span class="pali m-text">**Okkhittacakkhu na ca pādalolo**ti kathaṁ khittacakkhu hoti?</span><br />
</p>
<p id="cnd23c257p2">
<span class="pali m-text">Idhekacco bhikkhu cakkhulolo cakkhuloliyena samannāgato hoti.</span><br />
</p>
<p id="cnd23c257p3">
<span class="pali m-text">Adiṭṭhaṁ dakkhitabbaṁ diṭṭhaṁ samatikkamitabbanti—</span><br />
</p>
<p id="cnd23c257p4">
<span class="pali m-text">ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anavaṭṭhitacārikaṁ anuyutto hoti rūpadassanāya.</span><br />
</p>
<p id="cnd23c257p5">
<span class="pali m-text">Evaṁ khittacakkhu hoti.</span><br />
</p>
<p id="cnd23c258p1">
<span class="pali m-text">Atha vā bhikkhu antaragharaṁ paviṭṭho vīthiṁ paṭipanno asaṁvuto gacchati.</span><br />
</p>
<p id="cnd23c258p2">
<span class="pali m-text">Hatthiṁ olokento assaṁ olokento rathaṁ olokento pattiṁ olokento kumārake olokento kumārikāyo olokento itthiyo olokento purise olokento antarāpaṇaṁ olokento gharamukhāni olokento uddhaṁ olokento adho olokento disāvidisaṁ vipekkhamāno gacchati.</span><br />
</p>
<p id="cnd23c258p3">
<span class="pali m-text">Evampi khittacakkhu hoti.</span><br />
</p>
<p id="cnd23c259p1">
<span class="pali m-text">Atha vā bhikkhu cakkhunā rūpaṁ disvā nimittaggāhī hoti anubyañjanaggāhī.</span><br />
</p>
<p id="cnd23c259p2">
<span class="pali m-text">Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya na paṭipajjati, na rakkhati cakkhundriyaṁ, cakkhundriye na saṁvaraṁ āpajjati.</span><br />
</p>
<p id="cnd23c259p3">
<span class="pali m-text">Evampi khittacakkhu hoti.</span><br />
</p>
<p id="cnd23c260p1">
<span class="pali m-text">Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti, seyyathidaṁ—</span><br />
</p>
<p id="cnd23c260p2">
<span class="pali m-text">naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūṇaṁ sobhanakaṁ caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahiṁsayuddhaṁ usabhayuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ anīkadassanaṁ iti vā.</span><br />
</p>
<p id="cnd23c260p3">
<span class="pali m-text">Iti evarūpaṁ visūkadassanaṁ anuyutto hoti.</span><br />
</p>
<p id="cnd23c260p4">
<span class="pali m-text">Evampi khittacakkhu hoti.</span><br />
</p>
<p id="cnd23c261p1">
<span class="pali m-text">Kathaṁ okkhittacakkhu hoti?</span><br />
</p>
<p id="cnd23c261p2">
<span class="pali m-text">Idhekacco bhikkhu na cakkhulolo na cakkhuloliyena samannāgato hoti.</span><br />
</p>
<p id="cnd23c261p3">
<span class="pali m-text">Adiṭṭhaṁ dakkhitabbaṁ diṭṭhaṁ samatikkamitabbanti—</span><br />
</p>
<p id="cnd23c261p4">
<span class="pali m-text">na ārāmena ārāmaṁ na uyyānena uyyānaṁ na gāmena gāmaṁ na nigamena nigamaṁ na nagarena nagaraṁ na raṭṭhena raṭṭhaṁ na janapadena janapadaṁ dīghacārikaṁ anavaṭṭhitacārikaṁ anuyutto hoti rūpadassanāya.</span><br />
</p>
<p id="cnd23c261p5">
<span class="pali m-text">Evaṁ okkhittacakkhu hoti.</span><br />
</p>
<p id="cnd23c262p1">
<span class="pali m-text">Atha vā bhikkhu antaragharaṁ paviṭṭho vīthiṁ paṭipanno saṁvuto gacchati.</span><br />
</p>
<p id="cnd23c262p2">
<span class="pali m-text">Na hatthiṁ olokento na assaṁ olokento na rathaṁ olokento na pattiṁ olokento na kumārake olokento na kumārikāyo olokento na itthiyo olokento na purise olokento na antarāpaṇaṁ olokento na gharamukhāni olokento na uddhaṁ olokento na adho olokento na disāvidisaṁ vipekkhamāno gacchati.</span><br />
</p>
<p id="cnd23c262p3">
<span class="pali m-text">Evampi okkhittacakkhu hoti.</span><br />
</p>
<p id="cnd23c263p1">
<span class="pali m-text">Atha vā bhikkhu cakkhunā rūpaṁ disvā na nimittaggāhī hoti nānubyañjanaggāhī.</span><br />
</p>
<p id="cnd23c263p2">
<span class="pali m-text">Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati.</span><br />
</p>
<p id="cnd23c263p3">
<span class="pali m-text">Evampi okkhittacakkhu hoti.</span><br />
</p>
<p id="cnd23c264p1">
<span class="pali m-text">Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti, seyyathidaṁ—</span><br />
</p>
<p id="cnd23c264p2">
<span class="pali m-text">naccaṁ gītaṁ vāditaṁ …pe… anīkadassanaṁ iti vā.</span><br />
</p>
<p id="cnd23c264p3">
<span class="pali m-text">Iti evarūpā visūkadassanā paṭivirato.</span><br />
</p>
<p id="cnd23c264p4">
<span class="pali m-text">Evampi okkhittacakkhu hoti.</span><br />
</p>
<p id="cnd23c265p1">
<span class="pali m-text">**Na ca pādalolo**ti kathaṁ pādalolo hoti?</span><br />
</p>
<p id="cnd23c265p2">
<span class="pali m-text">Idhekacco bhikkhu pādalolo pādaloliyena samannāgato hoti—</span><br />
</p>
<p id="cnd23c265p3">
<span class="pali m-text">ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anavaṭṭhitacārikaṁ anuyutto hoti.</span><br />
</p>
<p id="cnd23c265p4">
<span class="pali m-text">Evampi pādalolo hoti.</span><br />
</p>
<p id="cnd23c266p1">
<span class="pali m-text">Atha vā bhikkhu antosaṅghārāme pādalolo pādaloliyena samannāgato hoti, na atthahetu na kāraṇahetu uddhato avūpasantacitto pariveṇato pariveṇaṁ gacchati, vihārato vihāraṁ gacchati, aḍḍhayogato aḍḍhayogaṁ gacchati, pāsādato pāsādaṁ gacchati, hammiyato hammiyaṁ gacchati, guhato guhaṁ gacchati, leṇato leṇaṁ gacchati, kuṭiyā kuṭiṁ gacchati, kūṭāgārato kūṭāgāraṁ gacchati, aṭṭato aṭṭaṁ gacchati, māḷato māḷaṁ gacchati, uddaṇḍato uddaṇḍaṁ gacchati, upaṭṭhānasālato upaṭṭhānasālaṁ gacchati, maṇḍapato maṇḍapaṁ gacchati, rukkhamūlato rukkhamūlaṁ gacchati, yattha vā pana bhikkhū nisīdanti vā gacchanti vā, tattha ekassa vā dutiyo hoti, dvinnaṁ vā tatiyo hoti, tiṇṇaṁ vā catuttho hoti.</span><br />
</p>
<p id="cnd23c266p2">
<span class="pali m-text">Tattha bahuṁ samphappalāpaṁ palapati, seyyathidaṁ—</span><br />
</p>
<p id="cnd23c266p3">
<span class="pali m-text">rājakathaṁ corakathaṁ …pe…</span><br />
</p>
<p id="cnd23c266p4">
<span class="pali m-text">iti bhavābhavakathaṁ katheti.</span><br />
</p>
<p id="cnd23c266p5">
<span class="pali m-text">Evampi pādalolo hoti.</span><br />
</p>
<p id="cnd23c267p1">
<span class="pali m-text">**Na ca pādalolo**ti so paccekasambuddho pādaloliyā ārato virato paṭivirato nikkhanto nissaṭo vippamutto visaññutto vimariyādikatena cetasā paṭisallānārāmo hoti paṭisallānarato ajjhattaṁ cetosamathamanuyutto anirākatajjhāno vipassanāya samannāgato brūhetā suññāgāraṁ jhāyī jhānarato ekattamanuyutto sadatthagarukoti—</span><br />
</p>
<p id="cnd23c267p2">
<span class="pali m-text">okkhittacakkhu na ca pādalolo.</span><br />
</p>
<p id="cnd23c268p1">
<span class="pali m-text">**Guttindriyo rakkhitamānasāno**ti.</span><br />
</p>
<p id="cnd23c268p2">
<span class="pali m-text">**Guttindriyo**ti so paccekasambuddho cakkhunā rūpaṁ disvā na nimittaggāhī hoti nānubyañjanaggāhī.</span><br />
</p>
<p id="cnd23c268p3">
<span class="pali m-text">Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati.</span><br />
</p>
<p id="cnd23c268p4">
<span class="pali m-text">Sotena saddaṁ sutvā …pe…</span><br />
</p>
<p id="cnd23c268p5">
<span class="pali m-text">ghānena gandhaṁ ghāyitvā …</span><br />
</p>
<p id="cnd23c268p6">
<span class="pali m-text">jivhāya rasaṁ sāyitvā …</span><br />
</p>
<p id="cnd23c268p7">
<span class="pali m-text">kāyena phoṭṭhabbaṁ phusitvā …</span><br />
</p>
<p id="cnd23c268p8">
<span class="pali m-text">manasā dhammaṁ viññāya na nimittaggāhī hoti nānubyañjanaggāhī.</span><br />
</p>
<p id="cnd23c268p9">
<span class="pali m-text">Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa saṁvarāya paṭipajjati, rakkhati manindriyaṁ, manindriye saṁvaraṁ āpajjatīti—</span><br />
</p>
<p id="cnd23c268p10">
<span class="pali m-text">guttindriyo.</span><br />
</p>
<p id="cnd23c268p11">
<span class="pali m-text">**Rakkhitamānasāno**ti gopitamānasānoti—</span><br />
</p>
<p id="cnd23c268p12">
<span class="pali m-text">guttindriyo rakkhitamānasāno.</span><br />
</p>
<p id="cnd23c269p1">
<span class="pali m-text">**Anavassuto pariḍayhamāno**ti vuttañhetaṁ āyasmatā mahāmoggallānena—</span><br />
</p>
<p id="cnd23c269p2">
<span class="pali m-text">“avassutapariyāyañca vo, āvuso, desessāmi anavassutapariyāyañca.</span><br />
</p>
<p id="cnd23c269p3">
<span class="pali m-text">Taṁ suṇātha, sādhukaṁ manasi karotha, bhāsissāmī”ti.</span><br />
</p>
<p id="cnd23c269p4">
<span class="pali m-text">“Evamāvuso”ti kho te bhikkhū āyasmato mahāmoggallānassa paccassosuṁ.</span><br />
</p>
<p id="cnd23c269p5">
<span class="pali m-text">Āyasmā mahāmoggallāno etadavoca—</span><br />
</p>
<p id="cnd23c270p1">
<span class="pali m-text">“Kathañcāvuso, avassuto hoti?</span><br />
</p>
<p id="cnd23c270p2">
<span class="pali m-text">Idhāvuso, bhikkhu cakkhunā rūpaṁ disvā piyarūpe rūpe adhimuccati, appiyarūpe rūpe byāpajjati, anupaṭṭhitakāyassati ca viharati parittacetaso.</span><br />
</p>
<p id="cnd23c270p3">
<span class="pali m-text">Tañca cetovimuttiṁ paññāvimuttiṁ yathābhūtaṁ nappajānāti, yatthassa te uppannā pāpakā akusalā dhammā aparisesā nirujjhanti.</span><br />
</p>
<p id="cnd23c270p4">
<span class="pali m-text">Sotena saddaṁ sutvā …pe…</span><br />
</p>
<p id="cnd23c270p5">
<span class="pali m-text">manasā dhammaṁ viññāya piyarūpe dhamme adhimuccati, appiyarūpe dhamme byāpajjati, anupaṭṭhitakāyassati ca viharati parittacetaso.</span><br />
</p>
<p id="cnd23c270p6">
<span class="pali m-text">Tañca cetovimuttiṁ paññāvimuttiṁ yathābhūtaṁ nappajānāti, yatthassa te uppannā pāpakā akusalā dhammā aparisesā nirujjhanti.</span><br />
</p>
<p id="cnd23c270p7">
<span class="pali m-text">Ayaṁ vuccatāvuso, bhikkhu avassuto cakkhuviññeyyesu rūpesu …pe…</span><br />
</p>
<p id="cnd23c270p8">
<span class="pali m-text">avassuto manoviññeyyesu dhammesu.</span><br />
</p>
<p id="cnd23c270p9">
<span class="pali m-text">Evaṁvihāriñcāvuso, bhikkhuṁ cakkhuto cepi naṁ māro upasaṅkamati, labhetheva māro otāraṁ labhetha māro ārammaṇaṁ,</span><br />
</p>
<p id="cnd23c270p10">
<span class="pali m-text">sotato cepi naṁ …pe…</span><br />
</p>
<p id="cnd23c270p11">
<span class="pali m-text">manato cepi naṁ māro upasaṅkamati, labhetheva māro otāraṁ labhetha māro ārammaṇaṁ.</span><br />
</p>
<p id="cnd23c271p1">
<span class="pali m-text">Seyyathāpi, āvuso, naḷāgāraṁ vā tiṇāgāraṁ vā sukkhaṁ koḷāpaṁ terovassikaṁ.</span><br />
</p>
<p id="cnd23c271p2">
<span class="pali m-text">Puratthimāya cepi naṁ disāya puriso ādittāya tiṇukkāya upasaṅkameyya, labhetheva aggi otāraṁ labhetha aggi ārammaṇaṁ;</span><br />
</p>
<p id="cnd23c271p3">
<span class="pali m-text">pacchimāya cepi naṁ disāya …pe…</span><br />
</p>
<p id="cnd23c271p4">
<span class="pali m-text">uttarāya cepi naṁ disāya …</span><br />
</p>
<p id="cnd23c271p5">
<span class="pali m-text">dakkhiṇāya cepi naṁ disāya …</span><br />
</p>
<p id="cnd23c271p6">
<span class="pali m-text">heṭṭhimato cepi naṁ disāya …</span><br />
</p>
<p id="cnd23c271p7">
<span class="pali m-text">uparimato cepi naṁ disāya …</span><br />
</p>
<p id="cnd23c271p8">
<span class="pali m-text">yato kutoci cepi naṁ puriso ādittāya tiṇukkāya upasaṅkameyya, labhetheva aggi otāraṁ labhetha aggi ārammaṇaṁ.</span><br />
</p>
<p id="cnd23c271p9">
<span class="pali m-text">Evameva kho, āvuso, evaṁvihāriṁ bhikkhuṁ cakkhuto cepi naṁ māro upasaṅkamati, labhetheva māro otāraṁ labhetha māro ārammaṇaṁ,</span><br />
</p>
<p id="cnd23c271p10">
<span class="pali m-text">sotato cepi naṁ …pe…</span><br />
</p>
<p id="cnd23c271p11">
<span class="pali m-text">manato cepi naṁ māro upasaṅkamati, labhetheva māro otāraṁ labhetha māro ārammaṇaṁ.</span><br />
</p>
<p id="cnd23c272p1">
<span class="pali m-text">Evaṁvihāriñcāvuso, bhikkhuṁ rūpā adhibhaṁsu, na bhikkhu rūpe adhibhosi;</span><br />
</p>
<p id="cnd23c272p2">
<span class="pali m-text">saddā bhikkhuṁ adhibhaṁsu, na bhikkhu sadde adhibhosi;</span><br />
</p>
<p id="cnd23c272p3">
<span class="pali m-text">gandhā bhikkhuṁ adhibhaṁsu, na bhikkhu gandhe adhibhosi;</span><br />
</p>
<p id="cnd23c272p4">
<span class="pali m-text">rasā bhikkhuṁ adhibhaṁsu, na bhikkhu rase adhibhosi;</span><br />
</p>
<p id="cnd23c272p5">
<span class="pali m-text">phoṭṭhabbā bhikkhuṁ adhibhaṁsu, na bhikkhu phoṭṭhabbe adhibhosi;</span><br />
</p>
<p id="cnd23c272p6">
<span class="pali m-text">dhammā bhikkhuṁ adhibhaṁsu, na bhikkhu dhamme adhibhosi.</span><br />
</p>
<p id="cnd23c272p7">
<span class="pali m-text">Ayaṁ vuccatāvuso, bhikkhu rūpādhibhūto saddādhibhūto gandhādhibhūto rasādhibhūto phoṭṭhabbādhibhūto dhammādhibhūto adhibhū anadhibhūto adhibhaṁsu naṁ pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā.</span><br />
</p>
<p id="cnd23c272p8">
<span class="pali m-text">Evaṁ kho, āvuso, avassuto hoti.</span><br />
</p>
<p id="cnd23c273p1">
<span class="pali m-text">Kathañcāvuso, anavassuto hoti?</span><br />
</p>
<p id="cnd23c273p2">
<span class="pali m-text">Idhāvuso, bhikkhu cakkhunā rūpaṁ disvā piyarūpe rūpe nādhimuccati, appiyarūpe rūpe na byāpajjati, upaṭṭhitakāyassati ca viharati appamāṇacetaso.</span><br />
</p>
<p id="cnd23c273p3">
<span class="pali m-text">Tañca cetovimuttiṁ paññāvimuttiṁ yathābhūtaṁ pajānāti, yatthassa te uppannā pāpakā akusalā dhammā aparisesā nirujjhanti;</span><br />
</p>
<p id="cnd23c273p4">
<span class="pali m-text">sotena saddaṁ sutvā …pe…</span><br />
</p>
<p id="cnd23c273p5">
<span class="pali m-text">manasā dhammaṁ viññāya piyarūpe dhamme nādhimuccati, appiyarūpe dhamme na byāpajjati, upaṭṭhitakāyassati ca viharati appamāṇacetaso.</span><br />
</p>
<p id="cnd23c273p6">
<span class="pali m-text">Tañca cetovimuttiṁ paññāvimuttiṁ yathābhūtaṁ pajānāti, yatthassa te uppannā pāpakā akusalā dhammā aparisesā nirujjhanti.</span><br />
</p>
<p id="cnd23c273p7">
<span class="pali m-text">Ayaṁ vuccatāvuso, bhikkhu anavassuto cakkhuviññeyyesu rūpesu …pe…</span><br />
</p>
<p id="cnd23c273p8">
<span class="pali m-text">anavassuto manoviññeyyesu dhammesu.</span><br />
</p>
<p id="cnd23c273p9">
<span class="pali m-text">Evaṁvihāriñcāvuso, bhikkhuṁ cakkhuto cepi naṁ māro upasaṅkamati, neva labhetha māro otāraṁ, na labhetha māro ārammaṇaṁ;</span><br />
</p>
<p id="cnd23c273p10">
<span class="pali m-text">sotato cepi naṁ …pe…</span><br />
</p>
<p id="cnd23c273p11">
<span class="pali m-text">manato cepi naṁ māro upasaṅkamati, neva labhetha māro otāraṁ, na labhetha māro ārammaṇaṁ.</span><br />
</p>
<p id="cnd23c274p1">
<span class="pali m-text">Seyyathāpi, āvuso, kūṭāgārā vā kūṭāgārasālā vā bahalamattikā addāvalepanā puratthimāya cepi naṁ disāya puriso ādittāya tiṇukkāya upasaṅkameyya, neva labhetha aggi otāraṁ, na labhetha aggi ārammaṇaṁ;</span><br />
</p>
<p id="cnd23c274p2">
<span class="pali m-text">pacchimāya cepi naṁ disāya …</span><br />
</p>
<p id="cnd23c274p3">
<span class="pali m-text">uttarāya cepi naṁ disāya …</span><br />
</p>
<p id="cnd23c274p4">
<span class="pali m-text">dakkhiṇāya cepi naṁ disāya …</span><br />
</p>
<p id="cnd23c274p5">
<span class="pali m-text">heṭṭhimato cepi naṁ disāya …</span><br />
</p>
<p id="cnd23c274p6">
<span class="pali m-text">uparimato cepi naṁ disāya …</span><br />
</p>
<p id="cnd23c274p7">
<span class="pali m-text">yato kutoci cepi naṁ puriso ādittāya tiṇukkāya upasaṅkameyya, neva labhetha aggi otāraṁ na labhetha aggi ārammaṇaṁ.</span><br />
</p>
<p id="cnd23c274p8">
<span class="pali m-text">Evameva kho, āvuso, evaṁvihāriṁ bhikkhuṁ cakkhuto cepi naṁ māro upasaṅkamati, neva labhetha māro otāraṁ na labhetha māro ārammaṇaṁ;</span><br />
</p>
<p id="cnd23c274p9">
<span class="pali m-text">sotato cepi naṁ …pe…</span><br />
</p>
<p id="cnd23c274p10">
<span class="pali m-text">manato cepi naṁ māro upasaṅkamati neva labhetha māro otāraṁ na labhetha māro ārammaṇaṁ.</span><br />
</p>
<p id="cnd23c275p1">
<span class="pali m-text">Evaṁvihārī cāvuso, bhikkhu rūpe adhibhosi, na rūpā bhikkhuṁ adhibhaṁsu;</span><br />
</p>
<p id="cnd23c275p2">
<span class="pali m-text">sadde bhikkhu adhibhosi, na saddā bhikkhuṁ adhibhaṁsu;</span><br />
</p>
<p id="cnd23c275p3">
<span class="pali m-text">gandhe bhikkhu adhibhosi, na gandhā bhikkhuṁ adhibhaṁsu;</span><br />
</p>
<p id="cnd23c275p4">
<span class="pali m-text">rase bhikkhu adhibhosi, na rasā bhikkhuṁ adhibhaṁsu;</span><br />
</p>
<p id="cnd23c275p5">
<span class="pali m-text">phoṭṭhabbe bhikkhu adhibhosi, na phoṭṭhabbā bhikkhuṁ adhibhaṁsu;</span><br />
</p>
<p id="cnd23c275p6">
<span class="pali m-text">dhamme bhikkhu adhibhosi, na dhammā bhikkhuṁ adhibhaṁsu.</span><br />
</p>
<p id="cnd23c275p7">
<span class="pali m-text">Ayaṁ vuccatāvuso, bhikkhu rūpādhibhū saddādhibhū gandhādhibhū rasādhibhū phoṭṭhabbādhibhū dhammādhibhū adhibhū anadhibhūto.</span><br />
</p>
<p id="cnd23c275p8">
<span class="pali m-text">Adhibhosi te pāpake akusale dhamme saṅkilesike ponobhavike sadare dukkhavipāke āyatiṁ jātijarāmaraṇiye.</span><br />
</p>
<p id="cnd23c275p9">
<span class="pali m-text">Evaṁ kho, āvuso, anavassuto hotī”ti—</span><br />
</p>
<p id="cnd23c275p10">
<span class="pali m-text">anavassuto.</span><br />
</p>
<p id="cnd23c276p1">
<span class="pali m-text">**Apariḍayhamāno**ti rāgajena pariḷāhena apariḍayhamāno, dosajena pariḷāhena apariḍayhamāno, mohajena pariḷāhena apariḍayhamānoti—</span><br />
</p>
<p id="cnd23c276p2">
<span class="pali m-text">anavassuto apariḍayhamāno, eko care khaggavisāṇakappo.</span><br />
</p>
<p id="cnd23c276p3">
<span class="pali m-text">Tenāha so paccekasambuddho—</span><br />
</p>
<p id="cnd23c277p1">
<span class="pali m-text">“Okkhittacakkhu na ca pādalolo,</span><br />
</p>
<p id="cnd23c277p2">
<span class="pali m-text">Guttindriyo rakkhitamānasāno;</span><br />
</p>
<p id="cnd23c277p3">
<span class="pali m-text">Anavassuto apariḍayhamāno,</span><br />
</p>
<p id="cnd23c277p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c278p1">
<span class="pali m-text">**Ohārayitvā gihibyañjanāni,**</span><br />
</p>
<p id="cnd23c278p2">
<span class="pali m-text">**Sañchannapatto yathā pārichattako;**</span><br />
</p>
<p id="cnd23c278p3">
<span class="pali m-text">**Kāsāyavattho abhinikkhamitvā,**</span><br />
</p>
<p id="cnd23c278p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c279p1">
<span class="pali m-text">**Ohārayitvā gihibyañjanānī**ti gihibyañjanāni vuccanti kesā ca massū ca …pe…</span><br />
</p>
<p id="cnd23c279p2">
<span class="pali m-text">dīghadasāni iti vā.</span><br />
</p>
<p id="cnd23c279p3">
<span class="pali m-text">**Ohārayitvā gihibyañjanānī**ti gihibyañjanāni oropayitvā samoropayitvā nikkhipitvā paṭippassambhitvāti—</span><br />
</p>
<p id="cnd23c279p4">
<span class="pali m-text">ohārayitvā gihibyañjanāni.</span><br />
</p>
<p id="cnd23c280p1">
<span class="pali m-text">**Sañchannapatto yathā pārichattako**ti yathā so pārichattako koviḷāro bahalapattapalāso sandacchāyo, evameva so paccekasambuddho paripuṇṇapattacīvaradharoti—</span><br />
</p>
<p id="cnd23c280p2">
<span class="pali m-text">sañchannapatto yathā pārichattako.</span><br />
</p>
<p id="cnd23c281p1">
<span class="pali m-text">**Kāsāyavattho abhinikkhamitvā**ti so paccekasambuddho sabbaṁ gharāvāsapalibodhaṁ chinditvā puttadārapalibodhaṁ chinditvā ñātipalibodhaṁ chinditvā mittāmaccapalibodhaṁ chinditvā sannidhipalibodhaṁ chinditvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati iriyati vatteti pāleti yapeti yāpetīti—</span><br />
</p>
<p id="cnd23c281p2">
<span class="pali m-text">kāsāyavattho abhinikkhamitvā, eko care khaggavisāṇakappo.</span><br />
</p>
<p id="cnd23c281p3">
<span class="pali m-text">Tenāha so paccekasambuddho—</span><br />
</p>
<p id="cnd23c282p1">
<span class="pali m-text">“Ohārayitvā gihibyañjanāni,</span><br />
</p>
<p id="cnd23c282p2">
<span class="pali m-text">Sañchannapatto yathā pārichattako;</span><br />
</p>
<p id="cnd23c282p3">
<span class="pali m-text">Kāsāyavattho abhinikkhamitvā,</span><br />
</p>
<p id="cnd23c282p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c282p5">
<span class="pali m-text">Tatiyo vaggo.</span><br />
</p>
<p id="cnd23c283p0">
<span class="pali m-text">4. Catutthavagga</span><br />
</p>
<p id="cnd23c283p1">
<span class="pali m-text">**Rasesu gedhaṁ akaraṁ alolo,**</span><br />
</p>
<p id="cnd23c283p2">
<span class="pali m-text">**Anaññaposī sapadānacārī;**</span><br />
</p>
<p id="cnd23c283p3">
<span class="pali m-text">**Kule kule appaṭibaddhacitto,**</span><br />
</p>
<p id="cnd23c283p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c284p1">
<span class="pali m-text">**Rasesu gedhaṁ akaraṁ alolo**ti.</span><br />
</p>
<p id="cnd23c284p2">
<span class="pali m-text">**Raso**ti mūlaraso khandharaso tacaraso pattaraso puppharaso phalaraso, ambilaṁ madhuraṁ tittakaṁ kaṭukaṁ loṇikaṁ khārikaṁ lambikaṁ kasāvo sādu asādu sītaṁ uṇhaṁ.</span><br />
</p>
<p id="cnd23c284p3">
<span class="pali m-text">Santeke samaṇabrāhmaṇā rasagiddhā.</span><br />
</p>
<p id="cnd23c284p4">
<span class="pali m-text">Te jivhaggena rasaggāni pariyesantā āhiṇḍanti.</span><br />
</p>
<p id="cnd23c284p5">
<span class="pali m-text">Te ambilaṁ labhitvā anambilaṁ pariyesanti, anambilaṁ labhitvā ambilaṁ pariyesanti;</span><br />
</p>
<p id="cnd23c284p6">
<span class="pali m-text">madhuraṁ labhitvā amadhuraṁ pariyesanti, amadhuraṁ labhitvā madhuraṁ pariyesanti;</span><br />
</p>
<p id="cnd23c284p7">
<span class="pali m-text">tittakaṁ labhitvā atittakaṁ pariyesanti, atittakaṁ labhitvā tittakaṁ pariyesanti;</span><br />
</p>
<p id="cnd23c284p8">
<span class="pali m-text">kaṭukaṁ labhitvā akuṭakaṁ pariyesanti, akuṭakaṁ labhitvā kaṭukaṁ pariyesanti;</span><br />
</p>
<p id="cnd23c284p9">
<span class="pali m-text">loṇikaṁ labhitvā aloṇikaṁ pariyesanti, aloṇikaṁ labhitvā loṇikaṁ pariyesanti;</span><br />
</p>
<p id="cnd23c284p10">
<span class="pali m-text">khārikaṁ labhitvā akhārikaṁ pariyesanti, akhārikaṁ labhitvā khārikaṁ pariyesanti;</span><br />
</p>
<p id="cnd23c284p11">
<span class="pali m-text">kasāvaṁ labhitvā akasāvaṁ pariyesanti, akasāvaṁ labhitvā kasāvaṁ pariyesanti;</span><br />
</p>
<p id="cnd23c284p12">
<span class="pali m-text">lambikaṁ labhitvā alambikaṁ pariyesanti, alambikaṁ labhitvā lambikaṁ pariyesanti;</span><br />
</p>
<p id="cnd23c284p13">
<span class="pali m-text">sāduṁ labhitvā asāduṁ pariyesanti, asāduṁ labhitvā sāduṁ pariyesanti;</span><br />
</p>
<p id="cnd23c284p14">
<span class="pali m-text">sītaṁ labhitvā uṇhaṁ pariyesanti, uṇhaṁ labhitvā sītaṁ pariyesanti.</span><br />
</p>
<p id="cnd23c284p15">
<span class="pali m-text">Te yaṁ yaṁ labhanti tena tena na tussanti, aparāparaṁ pariyesanti.</span><br />
</p>
<p id="cnd23c284p16">
<span class="pali m-text">Manāpikesu rasesu rattā giddhā gathitā mucchitā ajjhosannā laggā laggitā palibuddhā.</span><br />
</p>
<p id="cnd23c284p17">
<span class="pali m-text">Sā rasataṇhā tassa paccekasambuddhassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.</span><br />
</p>
<p id="cnd23c284p18">
<span class="pali m-text">Tasmā so paccekasambuddho paṭisaṅkhā yoniso āhāraṁ āhāreti—</span><br />
</p>
<p id="cnd23c284p19">
<span class="pali m-text">“neva davāya na madāya na maṇḍanāya na vibhūsanāya;</span><br />
</p>
<p id="cnd23c284p20">
<span class="pali m-text">yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya.</span><br />
</p>
<p id="cnd23c284p21">
<span class="pali m-text">Iti purāṇañca vedanaṁ paṭihaṅkhāmi, navañca vedanaṁ na uppādessāmi, yātrā ca me bhavissati anavajjatā ca phāsuvihāro cā”ti.</span><br />
</p>
<p id="cnd23c285p1">
<span class="pali m-text">Yathā vaṇaṁ ālimpeyya yāvadeva āruhaṇatthāya, yathā vā akkhaṁ abbhañjeyya yāvadeva bhārassa nittharaṇatthāya, yathā puttamaṁsaṁ āhāraṁ āhareyya yāvadeva kantārassa nittharaṇatthāya;</span><br />
</p>
<p id="cnd23c285p2">
<span class="pali m-text">evameva so paccekasambuddho paṭisaṅkhā yoniso āhāraṁ āhāreti—</span><br />
</p>
<p id="cnd23c285p3">
<span class="pali m-text">“neva davāya na madāya na maṇḍanāya na vibhūsanāya;</span><br />
</p>
<p id="cnd23c285p4">
<span class="pali m-text">yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya.</span><br />
</p>
<p id="cnd23c285p5">
<span class="pali m-text">Iti purāṇañca vedanaṁ paṭihaṅkhāmi, navañca vedanaṁ na uppādessāmi, yātrā ca me bhavissati anavajjatā ca phāsuvihāro cā”ti.</span><br />
</p>
<p id="cnd23c285p6">
<span class="pali m-text">Rasataṇhāya ārato virato paṭivirato nikkhanto nissaṭo vippamutto visaññutto vimariyādikatena cetasā viharatīti—</span><br />
</p>
<p id="cnd23c285p7">
<span class="pali m-text">rasesu gedhaṁ akaraṁ.</span><br />
</p>
<p id="cnd23c286p1">
<span class="pali m-text">**Alolo**ti **loluppaṁ** vuccati taṇhā.</span><br />
</p>
<p id="cnd23c286p2">
<span class="pali m-text">Yo rāgo sārāgo …pe… abhijjhā lobho akusalamūlaṁ.</span><br />
</p>
<p id="cnd23c286p3">
<span class="pali m-text">Sā loluppā taṇhā tassa paccekasambuddhassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.</span><br />
</p>
<p id="cnd23c286p4">
<span class="pali m-text">Tasmā paccekasambuddho aloloti—</span><br />
</p>
<p id="cnd23c286p5">
<span class="pali m-text">rasesu gedhaṁ akaraṁ alolo.</span><br />
</p>
<p id="cnd23c287p1">
<span class="pali m-text">**Anaññaposī sapadānacārī**ti</span><br />
</p>
<p id="cnd23c287p2">
<span class="pali m-text">**anaññaposī**ti so paccekasambuddho attānaññeva poseti, na paranti.</span><br />
</p>
<p id="cnd23c288p1">
<span class="pali m-text">Anaññaposimaññātaṁ,</span><br />
</p>
<p id="cnd23c288p2">
<span class="pali m-text">dantaṁ sāre patiṭṭhitaṁ;</span><br />
</p>
<p id="cnd23c288p3">
<span class="pali m-text">Khīṇāsavaṁ vantadosaṁ,</span><br />
</p>
<p id="cnd23c288p4">
<span class="pali m-text">tamahaṁ brūmi brāhmaṇanti.</span><br />
</p>
<p id="cnd23c289p1">
<span class="pali m-text">**Anaññaposī sapadānacārī**ti so paccekasambuddho pubbaṇhasamayaṁ nivāsetvā pattacīvaramādāya gāmaṁ vā nigamaṁ vā piṇḍāya pavisati rakkhiteneva kāyena rakkhitāya vācāya rakkhitena cittena upaṭṭhitāya satiyā saṁvutehi indriyehi.</span><br />
</p>
<p id="cnd23c289p2">
<span class="pali m-text">Okkhittacakkhu iriyāpathasampanno kulā kulaṁ anatikkamanto piṇḍāya caratīti—</span><br />
</p>
<p id="cnd23c289p3">
<span class="pali m-text">anaññaposī sapadānacārī.</span><br />
</p>
<p id="cnd23c290p1">
<span class="pali m-text">**Kule kule appaṭibaddhacitto**ti dvīhi kāraṇehi paṭibaddhacitto hoti—</span><br />
</p>
<p id="cnd23c290p2">
<span class="pali m-text">attānaṁ vā nīcaṁ ṭhapento paraṁ uccaṁ ṭhapento paṭibaddhacitto hoti, attānaṁ vā uccaṁ ṭhapento paraṁ nīcaṁ ṭhapento paṭibaddhacitto hoti.</span><br />
</p>
<p id="cnd23c290p3">
<span class="pali m-text">Kathaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti?</span><br />
</p>
<p id="cnd23c290p4">
<span class="pali m-text">“Tumhe me bahūpakārā, ahaṁ tumhe nissāya labhāmi cīvarapiṇḍapātasenāsanagilānapaccayabhesajjaparikkhāraṁ.</span><br />
</p>
<p id="cnd23c290p5">
<span class="pali m-text">Yampi me aññe dātuṁ vā kātuṁ vā maññanti tumhe nissāya tumhe passantā.</span><br />
</p>
<p id="cnd23c290p6">
<span class="pali m-text">Yampi me porāṇaṁ mātāpettikaṁ nāmagottaṁ tampi me antarahitaṁ tumhehi ahaṁ ñāyāmi—</span><br />
</p>
<p id="cnd23c290p7">
<span class="pali m-text">‘asukassa kulupako, asukāya kulupako’”ti.</span><br />
</p>
<p id="cnd23c290p8">
<span class="pali m-text">Evaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti.</span><br />
</p>
<p id="cnd23c291p1">
<span class="pali m-text">Kathaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hoti?</span><br />
</p>
<p id="cnd23c291p2">
<span class="pali m-text">“Ahaṁ tumhākaṁ bahūpakāro, tumhe maṁ āgamma buddhaṁ saraṇaṁ gatā dhammaṁ saraṇaṁ gatā saṅghaṁ saraṇaṁ gatā, pāṇātipātā paṭiviratā, adinnādānā paṭiviratā, kāmesumicchācārā paṭiviratā, musāvādā paṭiviratā, surāmerayamajjapamādaṭṭhānā paṭiviratā, tumhākaṁ ahaṁ uddesaṁ demi paripucchaṁ demi uposathaṁ ācikkhāmi navakammaṁ adhiṭṭhāmi;</span><br />
</p>
<p id="cnd23c291p3">
<span class="pali m-text">atha ca pana tumhe maṁ ujjhitvā aññe sakkarotha garuṁ karotha mānetha pūjethā”ti.</span><br />
</p>
<p id="cnd23c291p4">
<span class="pali m-text">Evaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hoti.</span><br />
</p>
<p id="cnd23c292p1">
<span class="pali m-text">**Kule kule appaṭibaddhacitto**ti so paccekasambuddho kulapalibodhena appaṭibaddhacitto hoti, gaṇapalibodhena appaṭibaddhacitto hoti, āvāsapalibodhena appaṭibaddhacitto hoti, cīvarapalibodhena appaṭibaddhacitto hoti, piṇḍapātapalibodhena appaṭibaddhacitto hoti, senāsanapalibodhena appaṭibaddhacitto hoti, gilānapaccayabhesajjaparikkhārapalibodhena appaṭibaddhacitto hotīti—</span><br />
</p>
<p id="cnd23c292p2">
<span class="pali m-text">kule kule appaṭibaddhacitto hoti, eko care khaggavisāṇakappo.</span><br />
</p>
<p id="cnd23c292p3">
<span class="pali m-text">Tenāha so paccekasambuddho—</span><br />
</p>
<p id="cnd23c293p1">
<span class="pali m-text">“Rasesu gedhaṁ akaraṁ alolo,</span><br />
</p>
<p id="cnd23c293p2">
<span class="pali m-text">Anaññaposī sapadānacārī;</span><br />
</p>
<p id="cnd23c293p3">
<span class="pali m-text">Kule kule appaṭibaddhacitto,</span><br />
</p>
<p id="cnd23c293p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c294p1">
<span class="pali m-text">**Pahāya pañcāvaraṇāni cetaso,**</span><br />
</p>
<p id="cnd23c294p2">
<span class="pali m-text">**Upakkilese byapanujja sabbe;**</span><br />
</p>
<p id="cnd23c294p3">
<span class="pali m-text">**Anissito chetva sinehadosaṁ**,</span><br />
</p>
<p id="cnd23c294p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c295p1">
<span class="pali m-text">**Pahāya pañcāvaraṇāni cetaso**ti so paccekasambuddho kāmacchandanīvaraṇaṁ pahāya pajahitvā vinodetvā byantīkaritvā anabhāvaṁ gametvā, byāpādanīvaraṇaṁ …</span><br />
</p>
<p id="cnd23c295p2">
<span class="pali m-text">thinamiddhanīvaraṇaṁ …</span><br />
</p>
<p id="cnd23c295p3">
<span class="pali m-text">uddhaccakukkuccanīvaraṇaṁ …</span><br />
</p>
<p id="cnd23c295p4">
<span class="pali m-text">vicikicchānīvaraṇaṁ pahāya pajahitvā vinodetvā byantīkaritvā anabhāvaṁ gametvā vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharatīti—</span><br />
</p>
<p id="cnd23c295p5">
<span class="pali m-text">pahāya pañcāvaraṇāni cetaso.</span><br />
</p>
<p id="cnd23c296p1">
<span class="pali m-text">**Upakkilese byapanujja sabbe**ti rāgo cittassa upakkileso, doso cittassa upakkileso, moho cittassa upakkileso, kodho … upanāho …pe… sabbākusalābhisaṅkhārā cittassa upakkilesā.</span><br />
</p>
<p id="cnd23c296p2">
<span class="pali m-text">**Upakkilese byapanujja sabbe**ti sabbe cittassa upakkilese byapanujja panuditvā pajahitvā vinodetvā byantīkaritvā anabhāvaṁ gametvāti—</span><br />
</p>
<p id="cnd23c296p3">
<span class="pali m-text">upakkilese byapanujja sabbe.</span><br />
</p>
<p id="cnd23c297p1">
<span class="pali m-text">**Anissito chetva sinehadosan**ti.</span><br />
</p>
<p id="cnd23c297p2">
<span class="pali m-text">**Anissito**ti dve nissayā—</span><br />
</p>
<p id="cnd23c297p3">
<span class="pali m-text">taṇhānissayo ca diṭṭhinissayo ca …pe…</span><br />
</p>
<p id="cnd23c297p4">
<span class="pali m-text">ayaṁ taṇhānissayo …pe…</span><br />
</p>
<p id="cnd23c297p5">
<span class="pali m-text">ayaṁ diṭṭhinissayo.</span><br />
</p>
<p id="cnd23c297p6">
<span class="pali m-text">**Sineho**ti dve snehā—</span><br />
</p>
<p id="cnd23c297p7">
<span class="pali m-text">taṇhāsneho ca diṭṭhisneho ca …pe…</span><br />
</p>
<p id="cnd23c297p8">
<span class="pali m-text">ayaṁ taṇhāsneho …pe…</span><br />
</p>
<p id="cnd23c297p9">
<span class="pali m-text">ayaṁ diṭṭhisneho.</span><br />
</p>
<p id="cnd23c297p10">
<span class="pali m-text">**Doso**ti yo cittassa āghāto paṭighāto paṭighaṁ paṭivirodho kopo pakopo sampakopo doso padoso sampadoso cittassa byāpatti manopadoso kodho kujjhanā kujjhitattaṁ doso dussanā dussitattaṁ byāpatti byāpajjanā byāpajjitattaṁ caṇḍikkaṁ asuropo anattamanatā cittassa.</span><br />
</p>
<p id="cnd23c297p11">
<span class="pali m-text">**Anissito chetva sinehadosan**ti so paccekasambuddho taṇhāsnehañca diṭṭhisnehañca dosañca chetvā ucchinditvā samucchinditvā pajahitvā vinodetvā byantīkaritvā anabhāvaṁ gametvā cakkhuṁ anissito,</span><br />
</p>
<p id="cnd23c297p12">
<span class="pali m-text">sotaṁ anissito …pe…</span><br />
</p>
<p id="cnd23c297p13">
<span class="pali m-text">diṭṭhasutamutaviññātabbe dhamme anissito anallīno anupagato anajjhosito anadhimutto nikkhanto nissaṭo vippamutto visaññutto vimariyādikatena cetasā viharatīti—</span><br />
</p>
<p id="cnd23c297p14">
<span class="pali m-text">anissito chetva sinehadosaṁ, eko care khaggavisāṇakappo.</span><br />
</p>
<p id="cnd23c297p15">
<span class="pali m-text">Tenāha so paccekasambuddho—</span><br />
</p>
<p id="cnd23c298p1">
<span class="pali m-text">“Pahāya pañcāvaraṇāni cetaso,</span><br />
</p>
<p id="cnd23c298p2">
<span class="pali m-text">Upakkilese byapanujja sabbe;</span><br />
</p>
<p id="cnd23c298p3">
<span class="pali m-text">Anissito chetva sinehadosaṁ,</span><br />
</p>
<p id="cnd23c298p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c299p1">
<span class="pali m-text">**Vipiṭṭhikatvāna sukhaṁ dukhañca,**</span><br />
</p>
<p id="cnd23c299p2">
<span class="pali m-text">**Pubbeva ca somanassadomanassaṁ;**</span><br />
</p>
<p id="cnd23c299p3">
<span class="pali m-text">**Laddhānupekkhaṁ samathaṁ visuddhaṁ,**</span><br />
</p>
<p id="cnd23c299p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c300p1">
<span class="pali m-text">**Vipiṭṭhikatvāna sukhaṁ dukhañca, pubbeva ca somanassadomanassan**ti so paccekasambuddho sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharatīti—</span><br />
</p>
<p id="cnd23c300p2">
<span class="pali m-text">vipiṭṭhikatvāna sukhaṁ dukhañca, pubbeva ca somanassadomanassaṁ.</span><br />
</p>
<p id="cnd23c301p1">
<span class="pali m-text">**Laddhānupekkhaṁ samathaṁ visuddhan**ti.</span><br />
</p>
<p id="cnd23c301p2">
<span class="pali m-text">**Upekkhā**ti yā catutthajjhāne upekkhā upekkhanā ajjhupekkhanā cittasamatā cittappassaddhatā majjhattatā cittassa.</span><br />
</p>
<p id="cnd23c301p3">
<span class="pali m-text">**Samatho**ti yā cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā samatho samādhindriyaṁ samādhibalaṁ sammāsamādhi;</span><br />
</p>
<p id="cnd23c301p4">
<span class="pali m-text">catutthajjhāne upekkhā ca samatho ca suddhā honti visuddhā pariyodātā anaṅgaṇā vigatūpakkilesā mudubhūtā kammaniyā ṭhitā āneñjappattā.</span><br />
</p>
<p id="cnd23c301p5">
<span class="pali m-text">**Laddhānupekkhaṁ samathaṁ visuddhan**ti catutthajjhānaṁ upekkhañca samathañca laddhā labhitvā vinditvā paṭilabhitvāti—</span><br />
</p>
<p id="cnd23c301p6">
<span class="pali m-text">laddhānupekkhaṁ samathaṁ visuddhaṁ, eko care khaggavisāṇakappo.</span><br />
</p>
<p id="cnd23c301p7">
<span class="pali m-text">Tenāha so paccekasambuddho—</span><br />
</p>
<p id="cnd23c302p1">
<span class="pali m-text">“Vipiṭṭhikatvāna sukhaṁ dukhañca,</span><br />
</p>
<p id="cnd23c302p2">
<span class="pali m-text">Pubbeva ca somanassadomanassaṁ;</span><br />
</p>
<p id="cnd23c302p3">
<span class="pali m-text">Laddhānupekkhaṁ samathaṁ visuddhaṁ,</span><br />
</p>
<p id="cnd23c302p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c303p1">
<span class="pali m-text">**Āraddhaviriyo paramatthapattiyā,**</span><br />
</p>
<p id="cnd23c303p2">
<span class="pali m-text">**Alīnacitto akusītavutti;**</span><br />
</p>
<p id="cnd23c303p3">
<span class="pali m-text">**Daḷhanikkamo thāmabalūpapanno,**</span><br />
</p>
<p id="cnd23c303p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c304p1">
<span class="pali m-text">**Āraddhaviriyo paramatthapattiyā**ti **paramatthaṁ** vuccati amataṁ nibbānaṁ.</span><br />
</p>
<p id="cnd23c304p2">
<span class="pali m-text">Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.</span><br />
</p>
<p id="cnd23c304p3">
<span class="pali m-text">Paramatthassa pattiyā lābhāya paṭilābhāya adhigamāya phassanāya sacchikiriyāya āraddhavīriyo viharati akusalānaṁ dhammānaṁ pahānāya kusalānaṁ dhammānaṁ sampadāya thāmavā daḷhaparakkamo anikkhittadhuro kusalesu dhammesūti—</span><br />
</p>
<p id="cnd23c304p4">
<span class="pali m-text">āraddhaviriyo paramatthapattiyā.</span><br />
</p>
<p id="cnd23c305p1">
<span class="pali m-text">**Alīnacitto akusītavuttī**ti so paccekasambuddho anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati, uppannānaṁ pāpakānaṁ akusalānaṁ dhammānaṁ pahānāya …pe…</span><br />
</p>
<p id="cnd23c305p2">
<span class="pali m-text">anuppannānaṁ kusalānaṁ dhammānaṁ uppādāya …pe…</span><br />
</p>
<p id="cnd23c305p3">
<span class="pali m-text">uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā chandaṁ janeti vāyamati vīriyaṁ ārabhati cittaṁ paggaṇhāti padahatīti—</span><br />
</p>
<p id="cnd23c305p4">
<span class="pali m-text">evaṁ alīnacitto akusītavutti.</span><br />
</p>
<p id="cnd23c306p1">
<span class="pali m-text">Atha vā “kāmaṁ taco ca nhāru ca aṭṭhi ca avasissatu, sarīre upassussatu maṁsalohitaṁ, yaṁ taṁ purisathāmena purisabalena purisavīriyena purisaparakkamena pattabbaṁ na taṁ apāpuṇitvā vīriyassa saṇṭhānaṁ bhavissatī”ti cittaṁ paggaṇhāti padahati.</span><br />
</p>
<p id="cnd23c306p2">
<span class="pali m-text">Evampi alīnacitto akusītavutti.</span><br />
</p>
<p id="cnd23c307p1">
<span class="pali m-text">Nāsissaṁ na pivissāmi,</span><br />
</p>
<p id="cnd23c307p2">
<span class="pali m-text">vihārato na nikkhame;</span><br />
</p>
<p id="cnd23c307p3">
<span class="pali m-text">Napi passaṁ nipātessaṁ,</span><br />
</p>
<p id="cnd23c307p4">
<span class="pali m-text">taṇhāsalle anūhateti.</span><br />
</p>
<p id="cnd23c308p1">
<span class="pali m-text">Cittaṁ paggaṇhāti padahati.</span><br />
</p>
<p id="cnd23c308p2">
<span class="pali m-text">Evampi alīnacitto akusītavutti.</span><br />
</p>
<p id="cnd23c309p1">
<span class="pali m-text">“Na tāvāhaṁ imaṁ pallaṅkaṁ bhindissāmi yāva me na anupādāya āsavehi cittaṁ vimuccissatī”ti cittaṁ paggaṇhāti padahati.</span><br />
</p>
<p id="cnd23c309p2">
<span class="pali m-text">Evampi alīnacitto akusītavutti.</span><br />
</p>
<p id="cnd23c310p1">
<span class="pali m-text">“Na tāvāhaṁ imamhā āsanā vuṭṭhahissāmi yāva me na anupādāya āsavehi cittaṁ vimuccissatī”ti cittaṁ paggaṇhāti padahati.</span><br />
</p>
<p id="cnd23c310p2">
<span class="pali m-text">Evampi alīnacitto akusītavutti.</span><br />
</p>
<p id="cnd23c311p1">
<span class="pali m-text">“Na tāvāhaṁ imamhā caṅkamā orohissāmi …pe…</span><br />
</p>
<p id="cnd23c311p2">
<span class="pali m-text">vihārā nikkhamissāmi …</span><br />
</p>
<p id="cnd23c311p3">
<span class="pali m-text">aḍḍhayogā nikkhamissāmi …</span><br />
</p>
<p id="cnd23c311p4">
<span class="pali m-text">pāsādā nikkhamissāmi …</span><br />
</p>
<p id="cnd23c311p5">
<span class="pali m-text">hammiyā nikkhamissāmi …</span><br />
</p>
<p id="cnd23c311p6">
<span class="pali m-text">guhāya nikkhamissāmi …</span><br />
</p>
<p id="cnd23c311p7">
<span class="pali m-text">leṇā nikkhamissāmi …</span><br />
</p>
<p id="cnd23c311p8">
<span class="pali m-text">kuṭiyā nikkhamissāmi …</span><br />
</p>
<p id="cnd23c311p9">
<span class="pali m-text">kūṭāgārā nikkhamissāmi …</span><br />
</p>
<p id="cnd23c311p10">
<span class="pali m-text">aṭṭā nikkhamissāmi …</span><br />
</p>
<p id="cnd23c311p11">
<span class="pali m-text">māḷā nikkhamissāmi …</span><br />
</p>
<p id="cnd23c311p12">
<span class="pali m-text">uddaṇḍā nikkhamissāmi …</span><br />
</p>
<p id="cnd23c311p13">
<span class="pali m-text">upaṭṭhānasālāya nikkhamissāmi …</span><br />
</p>
<p id="cnd23c311p14">
<span class="pali m-text">maṇḍapā nikkhamissāmi …</span><br />
</p>
<p id="cnd23c311p15">
<span class="pali m-text">rukkhamūlā nikkhamissāmi yāva me na anupādāya āsavehi cittaṁ vimuccissatī”ti cittaṁ paggaṇhāti padahati.</span><br />
</p>
<p id="cnd23c311p16">
<span class="pali m-text">Evampi alīnacitto akusītavutti.</span><br />
</p>
<p id="cnd23c312p1">
<span class="pali m-text">“Imasmiṁyeva pubbaṇhasamaye ariyadhammaṁ āharissāmi samāharissāmi adhigacchissāmi phassayissāmi sacchikarissāmī”ti cittaṁ paggaṇhāti padahati.</span><br />
</p>
<p id="cnd23c312p2">
<span class="pali m-text">Evampi alīnacitto akusītavutti.</span><br />
</p>
<p id="cnd23c312p3">
<span class="pali m-text">“Imasmiṁyeva majjhanhikasamaye …pe…</span><br />
</p>
<p id="cnd23c312p4">
<span class="pali m-text">sāyanhasamaye …pe…</span><br />
</p>
<p id="cnd23c312p5">
<span class="pali m-text">purebhattaṁ …</span><br />
</p>
<p id="cnd23c312p6">
<span class="pali m-text">pacchābhattaṁ …</span><br />
</p>
<p id="cnd23c312p7">
<span class="pali m-text">purimayāmaṁ …</span><br />
</p>
<p id="cnd23c312p8">
<span class="pali m-text">majjhimayāmaṁ …</span><br />
</p>
<p id="cnd23c312p9">
<span class="pali m-text">pacchimayāmaṁ …</span><br />
</p>
<p id="cnd23c312p10">
<span class="pali m-text">kāḷe …</span><br />
</p>
<p id="cnd23c312p11">
<span class="pali m-text">juṇhe …</span><br />
</p>
<p id="cnd23c312p12">
<span class="pali m-text">vasse …</span><br />
</p>
<p id="cnd23c312p13">
<span class="pali m-text">hemante …</span><br />
</p>
<p id="cnd23c312p14">
<span class="pali m-text">gimhe …</span><br />
</p>
<p id="cnd23c312p15">
<span class="pali m-text">purime vayokhandhe …</span><br />
</p>
<p id="cnd23c312p16">
<span class="pali m-text">majjhime vayokhandhe …</span><br />
</p>
<p id="cnd23c312p17">
<span class="pali m-text">pacchime vayokhandhe ariyadhammaṁ āharissāmi samāharissāmi adhigacchissāmi phassayissāmi sacchikarissāmī”ti cittaṁ paggaṇhāti padahati.</span><br />
</p>
<p id="cnd23c312p18">
<span class="pali m-text">Evampi alīnacitto akusītavutti.</span><br />
</p>
<p id="cnd23c313p1">
<span class="pali m-text">**Daḷhanikkamo thāmabalūpapanno**ti so paccekasambuddho daḷhasamādāno ahosi kusalesu dhammesu avaṭṭhitasamādāno kāyasucarite vacīsucarite manosucarite dānasaṁvibhāge sīlasamādāne uposathupavāse matteyyatāya petteyyatāya sāmaññatāya brahmaññatāya kulejeṭṭhāpacāyitāya aññataraññataresu adhikusalesu dhammesūti—</span><br />
</p>
<p id="cnd23c313p2">
<span class="pali m-text">daḷhanikkamo.</span><br />
</p>
<p id="cnd23c313p3">
<span class="pali m-text">**Thāmabalūpapanno**ti so paccekasambuddho thāmena ca balena ca vīriyena ca parakkamena ca paññāya ca upeto hoti samupeto upāgato samupāgato upapanno samupapanno samannāgatoti—</span><br />
</p>
<p id="cnd23c313p4">
<span class="pali m-text">daḷhanikkamo thāmabalūpapanno, eko care khaggavisāṇakappo.</span><br />
</p>
<p id="cnd23c313p5">
<span class="pali m-text">Tenāha so paccekasambuddho—</span><br />
</p>
<p id="cnd23c314p1">
<span class="pali m-text">“Āraddhaviriyo paramatthapattiyā,</span><br />
</p>
<p id="cnd23c314p2">
<span class="pali m-text">Alīnacitto akusītavutti;</span><br />
</p>
<p id="cnd23c314p3">
<span class="pali m-text">Daḷhanikkamo thāmabalūpapanno,</span><br />
</p>
<p id="cnd23c314p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c315p1">
<span class="pali m-text">**Paṭisallānaṁ jhānamariñcamāno,**</span><br />
</p>
<p id="cnd23c315p2">
<span class="pali m-text">**Dhammesu niccaṁ anudhammacārī;**</span><br />
</p>
<p id="cnd23c315p3">
<span class="pali m-text">**Ādīnavaṁ sammasitā bhavesu,**</span><br />
</p>
<p id="cnd23c315p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c316p1">
<span class="pali m-text">**Paṭisallānaṁ jhānamariñcamāno**ti so paccekasambuddho paṭisallānārāmo hoti paṭisallānarato ajjhattaṁ cetosamathamanuyutto anirākatajjhāno vipassanāya samannāgato brūhetā suññāgāraṁ jhāyī jhānarato ekattamanuyutto sadatthagarukoti paṭisallānaṁ.</span><br />
</p>
<p id="cnd23c316p2">
<span class="pali m-text">**Jhānamariñcamāno**ti so paccekasambuddho dvīhi kāraṇehi jhānaṁ na riñcati—</span><br />
</p>
<p id="cnd23c316p3">
<span class="pali m-text">anuppannassa vā paṭhamassa jhānassa uppādāya yutto payutto saṁyutto āyutto samāyutto, anuppannassa vā dutiyassa jhānassa …pe…</span><br />
</p>
<p id="cnd23c316p4">
<span class="pali m-text">anuppannassa vā tatiyassa jhānassa …</span><br />
</p>
<p id="cnd23c316p5">
<span class="pali m-text">anuppannassa vā catutthassa jhānassa uppādāya yutto payutto saṁyutto āyutto samāyuttoti—</span><br />
</p>
<p id="cnd23c316p6">
<span class="pali m-text">evampi jhānaṁ na riñcati.</span><br />
</p>
<p id="cnd23c317p1">
<span class="pali m-text">Atha vā uppannaṁ vā paṭhamaṁ jhānaṁ āsevati bhāveti bahulīkaroti, uppannaṁ vā dutiyaṁ jhānaṁ …pe…</span><br />
</p>
<p id="cnd23c317p2">
<span class="pali m-text">uppannaṁ vā tatiyaṁ jhānaṁ …</span><br />
</p>
<p id="cnd23c317p3">
<span class="pali m-text">uppannaṁ vā catutthaṁ jhānaṁ āsevati bhāveti bahulīkaroti.</span><br />
</p>
<p id="cnd23c317p4">
<span class="pali m-text">Evampi jhānaṁ na riñcatīti—</span><br />
</p>
<p id="cnd23c317p5">
<span class="pali m-text">paṭisallānaṁ jhānamariñcamāno.</span><br />
</p>
<p id="cnd23c318p1">
<span class="pali m-text">**Dhammesu niccaṁ anudhammacārī**ti dhammā vuccanti cattāro satipaṭṭhānā …pe…</span><br />
</p>
<p id="cnd23c318p2">
<span class="pali m-text">ariyo aṭṭhaṅgiko maggo.</span><br />
</p>
<p id="cnd23c318p3">
<span class="pali m-text">Katame anudhammā?</span><br />
</p>
<p id="cnd23c318p4">
<span class="pali m-text">Sammāpaṭipadā apaccanīkapaṭipadā anvatthapaṭipadā dhammānudhammapaṭipadā sīlesu paripūrakāritā indriyesu guttadvāratā bhojane mattaññutā jāgariyānuyogo satisampajaññaṁ—</span><br />
</p>
<p id="cnd23c318p5">
<span class="pali m-text">ime vuccanti anudhammā.</span><br />
</p>
<p id="cnd23c318p6">
<span class="pali m-text">**Dhammesu niccaṁ anudhammacārī**ti dhammesu niccakālaṁ dhuvakālaṁ satataṁ samitaṁ avokiṇṇaṁ poṅkhānupoṅkhaṁ udakūmikajātaṁ</span><br />
</p>
<p id="cnd23c319p1">
<span class="pali m-text">Avīcisantatisahitaṁ phassitaṁ purebhattaṁ pacchābhattaṁ purimayāmaṁ majjhimayāmaṁ pacchimayāmaṁ kāḷe juṇhe vasse hemante gimhe purime vayokhandhe majjhime vayokhandhe pacchime vayokhandhe carati viharati iriyati vatteti pāleti yapeti yāpetīti—</span><br />
</p>
<p id="cnd23c319p2">
<span class="pali m-text">dhammesu niccaṁ anudhammacārī.</span><br />
</p>
<p id="cnd23c320p1">
<span class="pali m-text">**Ādīnavaṁ sammasitā bhavesū**ti “sabbe saṅkhārā aniccā”ti ādīnavaṁ sammasitā bhavesu,</span><br />
</p>
<p id="cnd23c320p2">
<span class="pali m-text">“sabbe saṅkhārā dukkhā”ti …pe…</span><br />
</p>
<p id="cnd23c320p3">
<span class="pali m-text">“sabbe dhammā anattā”ti …pe…</span><br />
</p>
<p id="cnd23c320p4">
<span class="pali m-text">“yaṁ kiñci samudayadhammaṁ, sabbaṁ taṁ nirodhadhamman”ti ādīnavaṁ sammasitā bhavesūti—</span><br />
</p>
<p id="cnd23c320p5">
<span class="pali m-text">ādīnavaṁ sammasitā bhavesu, eko care khaggavisāṇakappo.</span><br />
</p>
<p id="cnd23c320p6">
<span class="pali m-text">Tenāha so paccekasambuddho—</span><br />
</p>
<p id="cnd23c321p1">
<span class="pali m-text">“Paṭisallānaṁ jhānamariñcamāno,</span><br />
</p>
<p id="cnd23c321p2">
<span class="pali m-text">Dhammesu niccaṁ anudhammacārī;</span><br />
</p>
<p id="cnd23c321p3">
<span class="pali m-text">Ādīnavaṁ sammasitā bhavesu,</span><br />
</p>
<p id="cnd23c321p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c322p1">
<span class="pali m-text">**Taṇhakkhayaṁ patthayamappamatto,**</span><br />
</p>
<p id="cnd23c322p2">
<span class="pali m-text">**Aneḷamūgo sutavā satīmā;**</span><br />
</p>
<p id="cnd23c322p3">
<span class="pali m-text">**Saṅkhātadhammo niyato padhānavā,**</span><br />
</p>
<p id="cnd23c322p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c323p1">
<span class="pali m-text">**Taṇhakkhayaṁ patthayamappamatto**ti.</span><br />
</p>
<p id="cnd23c323p2">
<span class="pali m-text">**Taṇhā**ti rūpataṇhā …pe… dhammataṇhā.</span><br />
</p>
<p id="cnd23c323p3">
<span class="pali m-text">**Taṇhakkhayan**ti rāgakkhayaṁ dosakkhayaṁ mohakkhayaṁ gatikkhayaṁ upapattikkhayaṁ paṭisandhikkhayaṁ bhavakkhayaṁ saṁsārakkhayaṁ vaṭṭakkhayaṁ patthayanto icchanto sādiyanto pihayanto abhijappantoti—</span><br />
</p>
<p id="cnd23c323p4">
<span class="pali m-text">taṇhakkhayaṁ patthayaṁ.</span><br />
</p>
<p id="cnd23c323p5">
<span class="pali m-text">**Appamatto**ti so paccekasambuddho sakkaccakārī sātaccakārī …pe… appamādo kusalesu dhammesūti—</span><br />
</p>
<p id="cnd23c323p6">
<span class="pali m-text">taṇhakkhayaṁ patthayamappamatto.</span><br />
</p>
<p id="cnd23c324p1">
<span class="pali m-text">**Aneḷamūgo sutavā satīmā**ti.</span><br />
</p>
<p id="cnd23c324p2">
<span class="pali m-text">**Aneḷamūgo**ti so paccekasambuddho paṇḍito paññavā buddhimā ñāṇī vibhāvī medhāvī.</span><br />
</p>
<p id="cnd23c324p3">
<span class="pali m-text">**Sutavā**ti so paccekasambuddho bahussuto hoti sutadharo sutasannicayo.</span><br />
</p>
<p id="cnd23c324p4">
<span class="pali m-text">Ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā.</span><br />
</p>
<p id="cnd23c324p5">
<span class="pali m-text">**Satīmā**ti so paccekasambuddho satimā hoti paramena satinepakkena samannāgatattā cirakatampi cirabhāsitampi saritā anussaritāti—</span><br />
</p>
<p id="cnd23c324p6">
<span class="pali m-text">aneḷamūgo sutavā satīmā.</span><br />
</p>
<p id="cnd23c325p1">
<span class="pali m-text">**Saṅkhātadhammo niyato padhānavā**ti saṅkhātadhammo vuccati ñāṇaṁ.</span><br />
</p>
<p id="cnd23c325p2">
<span class="pali m-text">Yā paññā pajānanā …pe… amoho dhammavicayo sammādiṭṭhi.</span><br />
</p>
<p id="cnd23c325p3">
<span class="pali m-text">**Saṅkhātadhammo**ti so paccekasambuddho saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo “sabbe saṅkhārā aniccā”ti saṅkhātadhammo …pe…</span><br />
</p>
<p id="cnd23c325p4">
<span class="pali m-text">“yaṁ kiñci samudayadhammaṁ sabbaṁ taṁ nirodhadhamman”ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo.</span><br />
</p>
<p id="cnd23c325p5">
<span class="pali m-text">Atha vā tassa paccekasambuddhassa ca khandhā saṅkhittā dhātuyo saṅkhittā āyatanāni saṅkhittāni gatiyo saṅkhittā upapattiyo saṅkhittā paṭisandhiyo saṅkhittā bhavā saṅkhittā saṁsārā saṅkhittā vaṭṭā saṅkhittā.</span><br />
</p>
<p id="cnd23c325p6">
<span class="pali m-text">Atha vā so paccekasambuddho khandhapariyante ṭhito dhātupariyante ṭhito āyatanapariyante ṭhito gatipariyante ṭhito upapattipariyante ṭhito paṭisandhipariyante ṭhito bhavapariyante ṭhito saṁsārapariyante ṭhito vaṭṭapariyante ṭhito saṅkhārapariyante ṭhito antimabhave ṭhito antimasamussaye ṭhito antimadehadharo paccekasambuddho.</span><br />
</p>
<p id="cnd23c326p1">
<span class="pali m-text">Tassāyaṁ pacchimako bhavo,</span><br />
</p>
<p id="cnd23c326p2">
<span class="pali m-text">carimoyaṁ samussayo;</span><br />
</p>
<p id="cnd23c326p3">
<span class="pali m-text">Jātimaraṇasaṁsāro,</span><br />
</p>
<p id="cnd23c326p4">
<span class="pali m-text">natthi tassa punabbhavoti.</span><br />
</p>
<p id="cnd23c327p1">
<span class="pali m-text">Taṅkāraṇā paccekasambuddho saṅkhātadhammo.</span><br />
</p>
<p id="cnd23c327p2">
<span class="pali m-text">**Niyato**ti niyāmā vuccanti cattāro ariyamaggā.</span><br />
</p>
<p id="cnd23c327p3">
<span class="pali m-text">Catūhi ariyamaggehi samannāgatoti niyato.</span><br />
</p>
<p id="cnd23c327p4">
<span class="pali m-text">Niyāmaṁ patto sampatto adhigato phassito sacchikato patto niyāmaṁ.</span><br />
</p>
<p id="cnd23c327p5">
<span class="pali m-text">**Padhānavā**ti padhānaṁ vuccati vīriyaṁ.</span><br />
</p>
<p id="cnd23c327p6">
<span class="pali m-text">So cetaso vīriyārambho nikkamo parakkamo uyyāmo vāyāmo ussāho ussoḷhī thāmo dhiti asithilaparakkamo anikkhittacchandatā anikkhittadhuratā dhurasampaggāho vīriyaṁ vīriyindriyaṁ vīriyabalaṁ sammāvāyāmo.</span><br />
</p>
<p id="cnd23c327p7">
<span class="pali m-text">So paccekasambuddho iminā padhānena upeto samupeto upāgato samupāgato upapanno samupapanno samannāgato.</span><br />
</p>
<p id="cnd23c327p8">
<span class="pali m-text">Tasmā so paccekasambuddho padhānavāti—</span><br />
</p>
<p id="cnd23c327p9">
<span class="pali m-text">saṅkhātadhammo niyato padhānavā, eko care khaggavisāṇakappo.</span><br />
</p>
<p id="cnd23c327p10">
<span class="pali m-text">Tenāha so paccekasambuddho—</span><br />
</p>
<p id="cnd23c328p1">
<span class="pali m-text">“Taṇhakkhayaṁ patthayamappamatto,</span><br />
</p>
<p id="cnd23c328p2">
<span class="pali m-text">Aneḷamūgo sutavā satīmā;</span><br />
</p>
<p id="cnd23c328p3">
<span class="pali m-text">Saṅkhātadhammo niyato padhānavā,</span><br />
</p>
<p id="cnd23c328p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c329p1">
<span class="pali m-text">**Sīhova saddesu asantasanto,**</span><br />
</p>
<p id="cnd23c329p2">
<span class="pali m-text">**Vātova jālamhi asajjamāno;**</span><br />
</p>
<p id="cnd23c329p3">
<span class="pali m-text">**Padumaṁva toyena alimpamāno**,</span><br />
</p>
<p id="cnd23c329p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c330p1">
<span class="pali m-text">**Sīhova saddesu asantasanto**ti yathā sīho migarājā saddesu asantāsī aparisantāsī anutrāsī anubbiggo anussaṅkī anutrāso abhīrū acchambhī anutrāsī apalāyī, paccekasambuddhopi saddesu asantāsī aparisantāsī anutrāsī anubbiggo anussaṅkī anutrāso abhīrū acchambhī anutrāsī apalāyī pahīnabhayabheravo vigatalomahaṁso viharatīti—</span><br />
</p>
<p id="cnd23c330p2">
<span class="pali m-text">sīhova saddesu asantasanto.</span><br />
</p>
<p id="cnd23c331p1">
<span class="pali m-text">**Vātova jālamhi asajjamāno**ti.</span><br />
</p>
<p id="cnd23c331p2">
<span class="pali m-text">**Vāto**ti puratthimā vātā pacchimā vātā uttarā vātā dakkhiṇā vātā sarajā vātā arajā vātā sītā vātā uṇhā vātā parittā vātā adhimattā vātā verambhavātā pakkhavātā supaṇṇavātā tālapaṇṇavātā vidhūpanavātā.</span><br />
</p>
<p id="cnd23c331p3">
<span class="pali m-text">Jālaṁ vuccati suttajālaṁ.</span><br />
</p>
<p id="cnd23c331p4">
<span class="pali m-text">Yathā vāto jālamhi na sajjati na gaṇhāti na bajjhati na palibajjhati, evameva dve jālā—</span><br />
</p>
<p id="cnd23c331p5">
<span class="pali m-text">taṇhājālañca diṭṭhijālañca …pe…</span><br />
</p>
<p id="cnd23c331p6">
<span class="pali m-text">idaṁ taṇhājālaṁ …pe…</span><br />
</p>
<p id="cnd23c331p7">
<span class="pali m-text">idaṁ diṭṭhijālaṁ.</span><br />
</p>
<p id="cnd23c331p8">
<span class="pali m-text">Tassa paccekasambuddhassa taṇhājālaṁ pahīnaṁ diṭṭhijālaṁ paṭinissaṭṭhaṁ, taṇhājālassa pahīnattā diṭṭhijālassa paṭinissaṭṭhattā so paccekasambuddho rūpe na sajjati sadde na sajjati …pe…</span><br />
</p>
<p id="cnd23c331p9">
<span class="pali m-text">diṭṭhasutamutaviññātabbesu dhammesu na sajjati na gaṇhāti na bajjhati na palibajjhati nikkhanto nissaṭo vippamutto visaññutto vimariyādikatena cetasā viharatīti—</span><br />
</p>
<p id="cnd23c331p10">
<span class="pali m-text">vātova jālamhi asajjamāno.</span><br />
</p>
<p id="cnd23c332p1">
<span class="pali m-text">**Padumaṁva toyena alimpamāno**ti padumaṁ vuccati padumapupphaṁ.</span><br />
</p>
<p id="cnd23c332p2">
<span class="pali m-text">Toyaṁ vuccati udakaṁ.</span><br />
</p>
<p id="cnd23c332p3">
<span class="pali m-text">Yathā padumapupphaṁ toyena na limpati na palimpati na upalimpati, alittaṁ apalittaṁ anupalittaṁ, evameva dve lepā—</span><br />
</p>
<p id="cnd23c332p4">
<span class="pali m-text">taṇhālepo ca diṭṭhilepo ca …pe…</span><br />
</p>
<p id="cnd23c332p5">
<span class="pali m-text">ayaṁ taṇhālepo …pe…</span><br />
</p>
<p id="cnd23c332p6">
<span class="pali m-text">ayaṁ diṭṭhilepo.</span><br />
</p>
<p id="cnd23c332p7">
<span class="pali m-text">Tassa paccekasambuddhassa taṇhālepo pahīno, diṭṭhilepo paṭinissaṭṭho.</span><br />
</p>
<p id="cnd23c332p8">
<span class="pali m-text">Taṇhālepassa pahīnattā diṭṭhilepassa paṭinisaṭṭhattā so paccekasambuddho rūpe na limpati sadde na limpati …pe…</span><br />
</p>
<p id="cnd23c332p9">
<span class="pali m-text">diṭṭhasutamutaviññātabbesu dhammesu na limpati na palimpati na upalimpati, alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—</span><br />
</p>
<p id="cnd23c332p10">
<span class="pali m-text">padumaṁva toyena alimpamāno, eko care khaggavisāṇakappo.</span><br />
</p>
<p id="cnd23c332p11">
<span class="pali m-text">Tenāha so paccekasambuddho—</span><br />
</p>
<p id="cnd23c333p1">
<span class="pali m-text">“Sīhova saddesu asantasanto,</span><br />
</p>
<p id="cnd23c333p2">
<span class="pali m-text">Vātova jālamhi asajjamāno;</span><br />
</p>
<p id="cnd23c333p3">
<span class="pali m-text">Padumaṁva toyena alimpamāno,</span><br />
</p>
<p id="cnd23c333p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c334p1">
<span class="pali m-text">**Sīho yathā dāṭhabalī pasayha,**</span><br />
</p>
<p id="cnd23c334p2">
<span class="pali m-text">**Rājā migānaṁ abhibhuyya cārī;**</span><br />
</p>
<p id="cnd23c334p3">
<span class="pali m-text">**Sevetha pantāni senāsanāni,**</span><br />
</p>
<p id="cnd23c334p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c335p1">
<span class="pali m-text">**Sīho yathā dāṭhabalī pasayha, rājā migānaṁ abhibhuyya cārī**ti yathā sīho migarājā dāṭhabalī dāṭhāvudho sabbe tiracchānagate pāṇe abhibhuyya abhibhavitvā ajjhottharitvā pariyādiyitvā madditvā carati viharati iriyati vatteti pāleti yapeti yāpeti, paccekasambuddhopi paññābalī paññāvudho sabbapāṇabhūte puggale paññāya abhibhuyya abhibhavitvā ajjhottharitvā pariyādiyitvā madditvā carati viharati iriyati vatteti pāleti yapeti yāpetīti—</span><br />
</p>
<p id="cnd23c335p2">
<span class="pali m-text">sīho yathā dāṭhabalī pasayha, rājā migānaṁ abhibhuyya cārī.</span><br />
</p>
<p id="cnd23c336p1">
<span class="pali m-text">**Sevetha pantāni senāsanānī**ti yathā sīho migarājā araññavanamajjhogāhetvā carati viharati iriyati vatteti pāleti yapeti yāpeti, paccekasambuddhopi araññavanapatthāni pantāni senāsanāni paṭisevati appasaddāni appanigghosāni vijanavātāni manussarāhasseyyakāni paṭisallānasāruppāni.</span><br />
</p>
<p id="cnd23c336p2">
<span class="pali m-text">So eko gacchati eko tiṭṭhati eko nisīdati eko seyyaṁ kappeti eko gāmaṁ piṇḍāya pavisati eko paṭikkamati eko raho nisīdati eko caṅkamaṁ adhiṭṭhāti eko carati viharati iriyati vatteti pāleti yapeti yāpetīti—</span><br />
</p>
<p id="cnd23c336p3">
<span class="pali m-text">sevetha pantāni senāsanāni, eko care khaggavisāṇakappo.</span><br />
</p>
<p id="cnd23c336p4">
<span class="pali m-text">Tenāha so paccekasambuddho—</span><br />
</p>
<p id="cnd23c337p1">
<span class="pali m-text">“Sīho yathā dāṭhabalī pasayha,</span><br />
</p>
<p id="cnd23c337p2">
<span class="pali m-text">Rājā migānaṁ abhibhuyya cārī;</span><br />
</p>
<p id="cnd23c337p3">
<span class="pali m-text">Sevetha pantāni senāsanāni,</span><br />
</p>
<p id="cnd23c337p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c338p1">
<span class="pali m-text">**Mettaṁ upekkhaṁ karuṇaṁ vimuttiṁ,**</span><br />
</p>
<p id="cnd23c338p2">
<span class="pali m-text">**Āsevamāno muditañca kāle;**</span><br />
</p>
<p id="cnd23c338p3">
<span class="pali m-text">**Sabbena lokena avirujjhamāno,**</span><br />
</p>
<p id="cnd23c338p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c339p1">
<span class="pali m-text">**Mettaṁ upekkhaṁ karuṇaṁ vimuttiṁ, āsevamāno muditañca kāle**ti so paccekasambuddho mettāsahagatena cetasā ekaṁ disaṁ pharitvā viharati tathā dutiyaṁ … tathā tatiyaṁ … tathā catutthaṁ … iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena appamāṇena averena abyāpajjena pharitvā viharati;</span><br />
</p>
<p id="cnd23c339p2">
<span class="pali m-text">karuṇāsahagatena cetasā …pe…</span><br />
</p>
<p id="cnd23c339p3">
<span class="pali m-text">muditāsahagatena cetasā …pe…</span><br />
</p>
<p id="cnd23c339p4">
<span class="pali m-text">upekkhāsahagatena cetasā vipulena mahaggatena appamāṇena averena abyāpajjena pharitvā viharatīti—</span><br />
</p>
<p id="cnd23c339p5">
<span class="pali m-text">mettaṁ upekkhaṁ karuṇaṁ vimuttiṁ, āsevamāno muditañca kāle.</span><br />
</p>
<p id="cnd23c340p1">
<span class="pali m-text">**Sabbena lokena avirujjhamāno**ti mettāya bhāvitattā ye puratthimāya disāya sattā te appaṭikūlā honti, ye pacchimāya disāya sattā …pe…</span><br />
</p>
<p id="cnd23c340p2">
<span class="pali m-text">ye uttarāya disāya sattā …</span><br />
</p>
<p id="cnd23c340p3">
<span class="pali m-text">ye dakkhiṇāya disāya sattā …</span><br />
</p>
<p id="cnd23c340p4">
<span class="pali m-text">ye puratthimāya anudisāya sattā …</span><br />
</p>
<p id="cnd23c340p5">
<span class="pali m-text">ye pacchimāya anudisāya sattā …</span><br />
</p>
<p id="cnd23c340p6">
<span class="pali m-text">ye uttarāya anudisāya sattā …</span><br />
</p>
<p id="cnd23c340p7">
<span class="pali m-text">ye dakkhiṇāya anudisāya sattā …</span><br />
</p>
<p id="cnd23c340p8">
<span class="pali m-text">ye heṭṭhimāya disāya sattā …</span><br />
</p>
<p id="cnd23c340p9">
<span class="pali m-text">ye uparimāya disāya sattā …</span><br />
</p>
<p id="cnd23c340p10">
<span class="pali m-text">ye dasasu disāsu sattā te appaṭikūlā honti.</span><br />
</p>
<p id="cnd23c340p11">
<span class="pali m-text">Karuṇāya bhāvitattā …</span><br />
</p>
<p id="cnd23c340p12">
<span class="pali m-text">muditāya bhāvitattā …</span><br />
</p>
<p id="cnd23c340p13">
<span class="pali m-text">upekkhāya bhāvitattā ye puratthimāya disāya sattā …pe…</span><br />
</p>
<p id="cnd23c340p14">
<span class="pali m-text">ye dasasu disāsu sattā te appaṭikūlā honti.</span><br />
</p>
<p id="cnd23c340p15">
<span class="pali m-text">**Sabbena lokena avirujjhamāno**ti sabbena lokena avirujjhamāno, appaṭivirujjhamāno anāghātiyamāno appaṭihaññamānoti—</span><br />
</p>
<p id="cnd23c340p16">
<span class="pali m-text">sabbena lokena avirujjhamāno, eko care khaggavisāṇakappo.</span><br />
</p>
<p id="cnd23c340p17">
<span class="pali m-text">Tenāha so paccekasambuddho—</span><br />
</p>
<p id="cnd23c341p1">
<span class="pali m-text">“Mettaṁ upekkhaṁ karuṇaṁ vimuttiṁ,</span><br />
</p>
<p id="cnd23c341p2">
<span class="pali m-text">Āsevamāno muditañca kāle;</span><br />
</p>
<p id="cnd23c341p3">
<span class="pali m-text">Sabbena lokena avirujjhamāno,</span><br />
</p>
<p id="cnd23c341p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c342p1">
<span class="pali m-text">**Rāgañca dosañca pahāya mohaṁ,**</span><br />
</p>
<p id="cnd23c342p2">
<span class="pali m-text">**Sandālayitvāna saṁyojanāni;**</span><br />
</p>
<p id="cnd23c342p3">
<span class="pali m-text">**Asantasaṁ jīvitasaṅkhayamhi,**</span><br />
</p>
<p id="cnd23c342p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c343p1">
<span class="pali m-text">**Rāgañca dosañca pahāya mohan**ti.</span><br />
</p>
<p id="cnd23c343p2">
<span class="pali m-text">**Rāgo**ti yo rāgo sārāgo …pe… abhijjhā lobho akusalamūlaṁ.</span><br />
</p>
<p id="cnd23c343p3">
<span class="pali m-text">**Doso**ti yo cittassa āghāto …pe… caṇḍikkaṁ asuropo anattamanatā cittassa.</span><br />
</p>
<p id="cnd23c343p4">
<span class="pali m-text">**Moho**ti dukkhe aññāṇaṁ …pe… avijjālaṅgī moho akusalamūlaṁ.</span><br />
</p>
<p id="cnd23c343p5">
<span class="pali m-text">**Rāgañca dosañca pahāya mohan**ti so paccekasambuddho rāgañca dosañca mohañca pahāya pajahitvā vinodetvā byantīkaritvā anabhāvaṁ gametvāti—</span><br />
</p>
<p id="cnd23c343p6">
<span class="pali m-text">rāgañca dosañca pahāya mohaṁ.</span><br />
</p>
<p id="cnd23c344p1">
<span class="pali m-text">**Sandālayitvāna saṁyojanānī**ti.</span><br />
</p>
<p id="cnd23c344p2">
<span class="pali m-text">Dasa saṁyojanāni—</span><br />
</p>
<p id="cnd23c344p3">
<span class="pali m-text">kāmarāgasaṁyojanaṁ paṭighasaṁyojanaṁ …pe… avijjāsaṁyojanaṁ.</span><br />
</p>
<p id="cnd23c344p4">
<span class="pali m-text">**Sandālayitvāna saṁyojanānī**ti dasa saṁyojanāni sandālayitvā padālayitvā sampadālayitvā pajahitvā vinodetvā byantīkaritvā anabhāvaṁ gametvāti—</span><br />
</p>
<p id="cnd23c344p5">
<span class="pali m-text">sandālayitvāna saṁyojanāni.</span><br />
</p>
<p id="cnd23c345p1">
<span class="pali m-text">**Asantasaṁ jīvitasaṅkhayamhī**ti so paccekasambuddho jīvitapariyosāne asantāsī anutrāsī anubbiggo anussaṅkī anutrāso abhīrū acchambhī anutrāsī apalāyī pahīnabhayabheravo vigatalomahaṁso viharatīti—</span><br />
</p>
<p id="cnd23c345p2">
<span class="pali m-text">asantasaṁ jīvitasaṅkhayamhi, eko care khaggavisāṇakappo.</span><br />
</p>
<p id="cnd23c345p3">
<span class="pali m-text">Tenāha so paccekasambuddho—</span><br />
</p>
<p id="cnd23c346p1">
<span class="pali m-text">“Rāgañca dosañca pahāya mohaṁ,</span><br />
</p>
<p id="cnd23c346p2">
<span class="pali m-text">Sandālayitvāna saṁyojanāni;</span><br />
</p>
<p id="cnd23c346p3">
<span class="pali m-text">Asantasaṁ jīvitasaṅkhayamhi,</span><br />
</p>
<p id="cnd23c346p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c347p1">
<span class="pali m-text">**Bhajanti sevanti ca kāraṇatthā,**</span><br />
</p>
<p id="cnd23c347p2">
<span class="pali m-text">**Nikkāraṇā dullabhā ajja mittā;**</span><br />
</p>
<p id="cnd23c347p3">
<span class="pali m-text">**Attatthapaññā asucī manussā,**</span><br />
</p>
<p id="cnd23c347p4">
<span class="pali m-text">**Eko care khaggavisāṇakappo. **</span><br />
</p>
<p id="cnd23c348p1">
<span class="pali m-text">**Bhajanti sevanti ca kāraṇatthā**ti attatthakāraṇā paratthakāraṇā ubhayatthakāraṇā diṭṭhadhammikatthakāraṇā samparāyikatthakāraṇā paramatthakāraṇā bhajanti sambhajanti sevanti nisevanti saṁsevanti paṭisevantīti—</span><br />
</p>
<p id="cnd23c348p2">
<span class="pali m-text">bhajanti sevanti ca kāraṇatthā.</span><br />
</p>
<p id="cnd23c349p1">
<span class="pali m-text">**Nikkāraṇā dullabhā ajja mittā**ti dve mittā—</span><br />
</p>
<p id="cnd23c349p2">
<span class="pali m-text">agārikamitto ca anāgārikamitto ca …pe…</span><br />
</p>
<p id="cnd23c349p3">
<span class="pali m-text">ayaṁ agārikamitto …pe…</span><br />
</p>
<p id="cnd23c349p4">
<span class="pali m-text">ayaṁ anāgārikamitto.</span><br />
</p>
<p id="cnd23c349p5">
<span class="pali m-text">**Nikkāraṇā dullabhā ajja mittā**ti ime dve mittā akāraṇā nikkāraṇā ahetū appaccayā dullabhā dulladdhā sudulladdhā ti—</span><br />
</p>
<p id="cnd23c349p6">
<span class="pali m-text">nikkāraṇā dullabhā ajja mittā.</span><br />
</p>
<p id="cnd23c350p1">
<span class="pali m-text">**Attatthapaññā asucī manussā**ti.</span><br />
</p>
<p id="cnd23c350p2">
<span class="pali m-text">**Attatthapaññā**ti attano atthāya attano hetu attano paccayā attano kāraṇā bhajanti sambhajanti sevanti nisevanti saṁsevanti paṭisevanti ācaranti samācaranti payirupāsanti paripucchanti paripañhantīti—</span><br />
</p>
<p id="cnd23c350p3">
<span class="pali m-text">attatthapaññā.</span><br />
</p>
<p id="cnd23c350p4">
<span class="pali m-text">**Asucī manussā**ti asucinā kāyakammena samannāgatāti asucī manussā, asucinā vacīkammena samannāgatāti asucī manussā, asucinā manokammena samannāgatāti asucī manussā, asucinā pāṇātipātena …pe…</span><br />
</p>
<p id="cnd23c350p5">
<span class="pali m-text">asucinā adinnādānena …</span><br />
</p>
<p id="cnd23c350p6">
<span class="pali m-text">asucinā kāmesumicchācārena …</span><br />
</p>
<p id="cnd23c350p7">
<span class="pali m-text">asucinā musāvādena …</span><br />
</p>
<p id="cnd23c350p8">
<span class="pali m-text">asuciyā pisuṇāya vācāya samannāgatā …</span><br />
</p>
<p id="cnd23c350p9">
<span class="pali m-text">asuciyā pharusāya vācāya samannāgatā …</span><br />
</p>
<p id="cnd23c350p10">
<span class="pali m-text">asucinā samphappalāpena samannāgatā …</span><br />
</p>
<p id="cnd23c350p11">
<span class="pali m-text">asuciyā abhijjhāya samannāgatā …</span><br />
</p>
<p id="cnd23c350p12">
<span class="pali m-text">asucinā byāpādena samannāgatāti asucī manussā, asuciyā micchādiṭṭhiyā samannāgatāti asucī manussā, asuciyā cetanāya samannāgatāti asucī manussā, asuciyā patthanāya samannāgatāti asucī manussā, asucinā paṇidhinā samannāgatāti asucī manussā, asucī hīnā nihīnā omakā lāmakā chatukkā parittāti—</span><br />
</p>
<p id="cnd23c350p13">
<span class="pali m-text">attatthapaññā asucī manussā.</span><br />
</p>
<p id="cnd23c351p1">
<span class="pali m-text">**Eko care khaggavisāṇakappo**ti.</span><br />
</p>
<p id="cnd23c351p2">
<span class="pali m-text">**Eko**ti so paccekasambuddho pabbajjāsaṅkhātena eko …pe…</span><br />
</p>
<p id="cnd23c351p3">
<span class="pali m-text">**care**ti aṭṭha cariyāyo …pe…</span><br />
</p>
<p id="cnd23c351p4">
<span class="pali m-text">**khaggavisāṇakappo**ti yathā khaggassa nāma visāṇaṁ ekaṁ hoti adutiyaṁ …pe…</span><br />
</p>
<p id="cnd23c351p5">
<span class="pali m-text">eko care khaggavisāṇakappo.</span><br />
</p>
<p id="cnd23c351p6">
<span class="pali m-text">Tenāha so paccekasambuddho—</span><br />
</p>
<p id="cnd23c352p1">
<span class="pali m-text">“Bhajanti sevanti ca kāraṇatthā,</span><br />
</p>
<p id="cnd23c352p2">
<span class="pali m-text">Nikkāraṇā dullabhā ajja mittā;</span><br />
</p>
<p id="cnd23c352p3">
<span class="pali m-text">Attatthapaññā asucī manussā,</span><br />
</p>
<p id="cnd23c352p4">
<span class="pali m-text">Eko care khaggavisāṇakappo”ti.</span><br />
</p>
<p id="cnd23c352p5">
<span class="pali m-text">Catuttho vaggo.</span><br />
</p>
<p id="cnd23c352p6">
<span class="pali m-text">Khaggavisāṇasuttaniddeso ekūnavīsatimo.</span><br />
</p>
<p id="cnd23c353p1">
<span class="pali m-text">Ajito tissametteyyo,</span><br />
</p>
<p id="cnd23c353p2">
<span class="pali m-text">puṇṇako atha mettagū;</span><br />
</p>
<p id="cnd23c353p3">
<span class="pali m-text">Dhotako upasīvo ca,</span><br />
</p>
<p id="cnd23c353p4">
<span class="pali m-text">nando ca atha hemako.</span><br />
</p>
<p id="cnd23c354p1">
<span class="pali m-text">Todeyyakappā dubhayo,</span><br />
</p>
<p id="cnd23c354p2">
<span class="pali m-text">jatukaṇṇī ca paṇḍito;</span><br />
</p>
<p id="cnd23c354p3">
<span class="pali m-text">Bhadrāvudho udayo ca,</span><br />
</p>
<p id="cnd23c354p4">
<span class="pali m-text">posālo cāpi brāhmaṇo;</span><br />
</p>
<p id="cnd23c354p5">
<span class="pali m-text">Mogharājā ca medhāvī,</span><br />
</p>
<p id="cnd23c354p6">
<span class="pali m-text">piṅgiyo ca mahāisi.</span><br />
</p>
<p id="cnd23c355p1">
<span class="pali m-text">Soḷasānaṁ panetesaṁ,</span><br />
</p>
<p id="cnd23c355p2">
<span class="pali m-text">brāhmaṇānaṁva sāsanaṁ;</span><br />
</p>
<p id="cnd23c355p3">
<span class="pali m-text">Pārāyanānaṁ niddesā,</span><br />
</p>
<p id="cnd23c355p4">
<span class="pali m-text">tattakā ca bhavanti hi.</span><br />
</p>
<p id="cnd23c356p1">
<span class="pali m-text">Khaggavisāṇasuttānaṁ,</span><br />
</p>
<p id="cnd23c356p2">
<span class="pali m-text">niddesāpi tatheva ca;</span><br />
</p>
<p id="cnd23c356p3">
<span class="pali m-text">Niddesā duvidhā ñeyyā,</span><br />
</p>
<p id="cnd23c356p4">
<span class="pali m-text">paripuṇṇā sulakkhitāti.</span><br />
</p>
<p id="cnd23c356p5">
<span class="pali m-text">Cūḷaniddesapāḷi niṭṭhitā.</span><br />
</p>
</section>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
      </div>
      <div class="m-clearfix-t"></div>
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
        <h3><a href="/pages/about">About</a></h3>
        <ul>
        </ul>
      </div>
    </div>
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>