<!DOCTYPE html>
<html lang="en">
<head>
  <meta charset="UTF-8" />
  <title>ms &raquo; abhidhamma &raquo; vb &raquo; Vibhaṅga | Theravadan</title>
  <link rel="stylesheet" href="https://www.theravadan.org/static/JetBrains-Mono.css" />
  <link rel="stylesheet" href="https://www.theravadan.org/static/m-dark-mod.css" />
  <link rel="stylesheet" href="https://www.theravadan.org/static/authorcolors.css" />
  <link rel="icon" href="https://www.theravadan.org/images/favicon.jpeg" type="image/jpeg" />
  <link rel="canonical" href="https://www.theravadan.org/pages/vb0013.html" />
  <meta name="viewport" content="width=device-width, initial-scale=1.0" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://www.theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://www.theravadan.org/pages/ms-index.html">ms</a> &raquo;
            <a href="https://www.theravadan.org/pages/ms-abhidhamma-index.html">abhidhamma</a> &raquo;
            <a href="https://www.theravadan.org/pages/ms-abhidhamma-vb-index.html">vb</a> &raquo;
          </span>
          Vibhaṅga
        </h1>
<!-- content -->
<div class="m-row">
<div class="m-col-s-6 m-text-left">
<a href="https://www.theravadan.org/pages/vb0012.html">Previous</a></div>
<div class="m-col-s-6 m-text-right">
<a href="https://www.theravadan.org/pages/vb0014.html">Next</a></div>
</div>
<section id="appamannavibhanga">
<span id="vb13c0p2"></span><h2><span class="pali m-text">Appamaññāvibhaṅga</span></h2>
<p id="vb13c1p0">
<span class="pali m-text">1. Suttantabhājanīya</span><br />
</p>
<p id="vb13c1p1">
<span class="pali m-text">Catasso appamaññāyo—</span><br />
</p>
<p id="vb13c1p2">
<span class="pali m-text">idha bhikkhu mettāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ, tathā catutthaṁ.</span><br />
</p>
<p id="vb13c1p3">
<span class="pali m-text">Iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena appamāṇena averena abyāpajjena pharitvā viharati.</span><br />
</p>
<p id="vb13c1p4">
<span class="pali m-text">Karuṇāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ, tathā catutthaṁ.</span><br />
</p>
<p id="vb13c1p5">
<span class="pali m-text">Iti uddhamadho tiriyaṁ sabbadhi sabbattatāya sabbāvantaṁ lokaṁ karuṇāsahagatena cetasā vipulena mahaggatena appamāṇena averena abyāpajjena pharitvā viharati.</span><br />
</p>
<p id="vb13c1p6">
<span class="pali m-text">Muditāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ, tathā catutthaṁ.</span><br />
</p>
<p id="vb13c1p7">
<span class="pali m-text">Iti uddhamadho tiriyaṁ sabbadhi sabbattatāya sabbāvantaṁ lokaṁ muditāsahagatena cetasā vipulena mahaggatena appamāṇena averena abyāpajjena pharitvā viharati.</span><br />
</p>
<p id="vb13c1p8">
<span class="pali m-text">Upekkhāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ, tathā catutthaṁ.</span><br />
</p>
<p id="vb13c1p9">
<span class="pali m-text">Iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena appamāṇena averena abyāpajjena pharitvā viharati.</span><br />
</p>
<p id="vb13c2p0">
<span class="pali m-text">1.1. Mettā</span><br />
</p>
<p id="vb13c2p1">
<span class="pali m-text">Kathañca bhikkhu mettāsahagatena cetasā ekaṁ disaṁ pharitvā viharati?</span><br />
</p>
<p id="vb13c2p2">
<span class="pali m-text">Seyyathāpi nāma ekaṁ puggalaṁ piyaṁ manāpaṁ disvā mettāyeyya;</span><br />
</p>
<p id="vb13c2p3">
<span class="pali m-text">evameva sabbe satte mettāya pharati.</span><br />
</p>
<p id="vb13c3p1">
<span class="pali m-text">Tattha katamā mettā?</span><br />
</p>
<p id="vb13c3p2">
<span class="pali m-text">Yā sattesu metti mettāyanā mettāyitattaṁ mettācetovimutti—</span><br />
</p>
<p id="vb13c3p3">
<span class="pali m-text">ayaṁ vuccati “mettā”.</span><br />
</p>
<p id="vb13c4p1">
<span class="pali m-text">Tattha katamaṁ cittaṁ?</span><br />
</p>
<p id="vb13c4p2">
<span class="pali m-text">Yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjāmanoviññāṇadhātu—</span><br />
</p>
<p id="vb13c4p3">
<span class="pali m-text">idaṁ vuccati “cittaṁ”.</span><br />
</p>
<p id="vb13c4p4">
<span class="pali m-text">Idaṁ cittaṁ imāya mettāya sahagataṁ hoti sahajātaṁ saṁsaṭṭhaṁ sampayuttaṁ.</span><br />
</p>
<p id="vb13c4p5">
<span class="pali m-text">Tena vuccati “mettāsahagatena cetasā”ti.</span><br />
</p>
<p id="vb13c5p1">
<span class="pali m-text">“Ekaṁ disan”ti puratthimaṁ vā disaṁ pacchimaṁ vā disaṁ uttaraṁ vā disaṁ dakkhiṇaṁ vā disaṁ uddhaṁ vā adho vā tiriyaṁ vā vidisaṁ vā.</span><br />
</p>
<p id="vb13c6p1">
<span class="pali m-text">“Pharitvā”ti pharitvā adhimuccitvā.</span><br />
</p>
<p id="vb13c7p1">
<span class="pali m-text">“Viharatī”ti iriyati vattati pāleti yapeti yāpeti carati viharati.</span><br />
</p>
<p id="vb13c7p2">
<span class="pali m-text">Tena vuccati “viharatī”ti.</span><br />
</p>
<p id="vb13c8p1">
<span class="pali m-text">“Tathā dutiyan”ti yatheva ekaṁ disaṁ tathā dutiyaṁ disaṁ tathā tatiyaṁ disaṁ tathā catutthaṁ disaṁ tathā uddhaṁ tathā adho tathā tiriyaṁ tathā vidisaṁ.</span><br />
</p>
<p id="vb13c9p1">
<span class="pali m-text">“Sabbadhi sabbattatāya sabbāvantaṁ lokan”ti sabbena sabbaṁ sabbathā sabbaṁ asesaṁ nissesaṁ.</span><br />
</p>
<p id="vb13c9p2">
<span class="pali m-text">Pariyādāyavacanametaṁ—</span><br />
</p>
<p id="vb13c9p3">
<span class="pali m-text">“sabbadhi sabbattatāya sabbāvantaṁ lokan”ti.</span><br />
</p>
<p id="vb13c10p1">
<span class="pali m-text">“Mettāsahagatena cetasā”ti tattha katamā mettā?</span><br />
</p>
<p id="vb13c10p2">
<span class="pali m-text">Yā sattesu metti mettāyanā mettāyitattaṁ mettācetovimutti—</span><br />
</p>
<p id="vb13c10p3">
<span class="pali m-text">ayaṁ vuccati “mettā”.</span><br />
</p>
<p id="vb13c11p1">
<span class="pali m-text">Tattha katamaṁ cittaṁ?</span><br />
</p>
<p id="vb13c11p2">
<span class="pali m-text">Yaṁ cittaṁ mano mānasaṁ …pe… tajjāmanoviññāṇadhātu—</span><br />
</p>
<p id="vb13c11p3">
<span class="pali m-text">idaṁ vuccati “cittaṁ”.</span><br />
</p>
<p id="vb13c11p4">
<span class="pali m-text">Idaṁ cittaṁ imāya mettāya sahagataṁ hoti sahajātaṁ saṁsaṭṭhaṁ sampayuttaṁ.</span><br />
</p>
<p id="vb13c11p5">
<span class="pali m-text">Tena vuccati “mettāsahagatena cetasā”ti.</span><br />
</p>
<p id="vb13c12p1">
<span class="pali m-text">“Vipulenā”ti yaṁ vipulaṁ taṁ mahaggataṁ, yaṁ mahaggataṁ taṁ appamāṇaṁ, yaṁ appamāṇaṁ so avero, yo avero so abyāpajjo.</span><br />
</p>
<p id="vb13c13p1">
<span class="pali m-text">“Pharitvā”ti pharitvā adhimuccitvā.</span><br />
</p>
<p id="vb13c14p1">
<span class="pali m-text">“Viharatī”ti …pe…</span><br />
</p>
<p id="vb13c14p2">
<span class="pali m-text">tena vuccati “viharatī”ti.</span><br />
</p>
<p id="vb13c15p0">
<span class="pali m-text">1.2. Karuṇā</span><br />
</p>
<p id="vb13c15p1">
<span class="pali m-text">Kathañca bhikkhu karuṇāsahagatena cetasā ekaṁ disaṁ pharitvā viharati?</span><br />
</p>
<p id="vb13c15p2">
<span class="pali m-text">Seyyathāpi nāma ekaṁ puggalaṁ duggataṁ durūpetaṁ disvā karuṇāyeyya;</span><br />
</p>
<p id="vb13c15p3">
<span class="pali m-text">evameva sabbe satte karuṇāya pharati.</span><br />
</p>
<p id="vb13c16p1">
<span class="pali m-text">Tattha katamā karuṇā?</span><br />
</p>
<p id="vb13c16p2">
<span class="pali m-text">Yā sattesu karuṇā karuṇāyanā karuṇāyitattaṁ karuṇācetovimutti—</span><br />
</p>
<p id="vb13c16p3">
<span class="pali m-text">ayaṁ vuccati “karuṇā”.</span><br />
</p>
<p id="vb13c17p1">
<span class="pali m-text">Tattha katamaṁ cittaṁ?</span><br />
</p>
<p id="vb13c17p2">
<span class="pali m-text">Yaṁ cittaṁ mano mānasaṁ …pe… tajjāmanoviññāṇadhātu—</span><br />
</p>
<p id="vb13c17p3">
<span class="pali m-text">idaṁ vuccati “cittaṁ”.</span><br />
</p>
<p id="vb13c17p4">
<span class="pali m-text">Idaṁ cittaṁ imāya karuṇāya sahagataṁ hoti sahajātaṁ saṁsaṭṭhaṁ sampayuttaṁ.</span><br />
</p>
<p id="vb13c17p5">
<span class="pali m-text">Tena vuccati “karuṇāsahagatena cetasā”ti.</span><br />
</p>
<p id="vb13c18p1">
<span class="pali m-text">“Ekaṁ disan”ti puratthimaṁ vā disaṁ pacchimaṁ vā disaṁ uttaraṁ vā disaṁ dakkhiṇaṁ vā disaṁ uddhaṁ vā adho vā tiriyaṁ vā vidisaṁ vā.</span><br />
</p>
<p id="vb13c19p1">
<span class="pali m-text">“Pharitvā”ti pharitvā adhimuccitvā.</span><br />
</p>
<p id="vb13c20p1">
<span class="pali m-text">“Viharatī”ti iriyati vattati pāleti yapeti yāpeti carati viharati.</span><br />
</p>
<p id="vb13c20p2">
<span class="pali m-text">Tena vuccati “viharatī”ti.</span><br />
</p>
<p id="vb13c21p1">
<span class="pali m-text">“Tathā dutiyan”ti yatheva ekaṁ disaṁ tathā dutiyaṁ disaṁ tathā tatiyaṁ disaṁ tathā catutthaṁ disaṁ tathā uddhaṁ tathā adho tathā tiriyaṁ tathā vidisaṁ.</span><br />
</p>
<p id="vb13c22p1">
<span class="pali m-text">“Sabbadhi sabbattatāya sabbāvantaṁ lokan”ti sabbena sabbaṁ sabbathā sabbaṁ asesaṁ nissesaṁ.</span><br />
</p>
<p id="vb13c22p2">
<span class="pali m-text">Pariyādāyavacanametaṁ—</span><br />
</p>
<p id="vb13c22p3">
<span class="pali m-text">“sabbadhi sabbattatāya sabbāvantaṁ lokan”ti.</span><br />
</p>
<p id="vb13c23p1">
<span class="pali m-text">“Karuṇāsahagatena cetasā”ti tattha katamā karuṇā?</span><br />
</p>
<p id="vb13c23p2">
<span class="pali m-text">Yā sattesu karuṇā karuṇāyanā karuṇāyitattaṁ karuṇācetovimutti—</span><br />
</p>
<p id="vb13c23p3">
<span class="pali m-text">ayaṁ vuccati “karuṇā”.</span><br />
</p>
<p id="vb13c24p1">
<span class="pali m-text">Tattha katamaṁ cittaṁ?</span><br />
</p>
<p id="vb13c24p2">
<span class="pali m-text">Yaṁ cittaṁ mano mānasaṁ …pe… tajjāmanoviññāṇadhātu—</span><br />
</p>
<p id="vb13c24p3">
<span class="pali m-text">idaṁ vuccati “cittaṁ”.</span><br />
</p>
<p id="vb13c24p4">
<span class="pali m-text">Idaṁ cittaṁ imāya karuṇāya sahagataṁ hoti sahajātaṁ saṁsaṭṭhaṁ sampayuttaṁ.</span><br />
</p>
<p id="vb13c24p5">
<span class="pali m-text">Tena vuccati “karuṇāsahagatena cetasā”ti.</span><br />
</p>
<p id="vb13c25p1">
<span class="pali m-text">“Vipulenā”ti yaṁ vipulaṁ taṁ mahaggataṁ, yaṁ mahaggataṁ taṁ appamāṇaṁ, yaṁ appamāṇaṁ so avero, yo avero so abyāpajjo.</span><br />
</p>
<p id="vb13c26p1">
<span class="pali m-text">“Pharitvā”ti pharitvā adhimuccitvā.</span><br />
</p>
<p id="vb13c27p1">
<span class="pali m-text">“Viharatī”ti …pe…</span><br />
</p>
<p id="vb13c27p2">
<span class="pali m-text">tena vuccati “viharatī”ti.</span><br />
</p>
<p id="vb13c28p0">
<span class="pali m-text">1.3. Muditā</span><br />
</p>
<p id="vb13c28p1">
<span class="pali m-text">Kathañca bhikkhu muditāsahagatena cetasā ekaṁ disaṁ pharitvā viharati?</span><br />
</p>
<p id="vb13c28p2">
<span class="pali m-text">Seyyathāpi nāma ekaṁ puggalaṁ piyaṁ manāpaṁ disvā mudito assa;</span><br />
</p>
<p id="vb13c28p3">
<span class="pali m-text">evameva sabbe satte muditāya pharati.</span><br />
</p>
<p id="vb13c29p1">
<span class="pali m-text">Tattha katamā muditā?</span><br />
</p>
<p id="vb13c29p2">
<span class="pali m-text">Yā sattesu muditā muditāyanā muditāyitattaṁ muditācetovimutti—</span><br />
</p>
<p id="vb13c29p3">
<span class="pali m-text">ayaṁ vuccati “muditā”.</span><br />
</p>
<p id="vb13c30p1">
<span class="pali m-text">Tattha katamaṁ cittaṁ?</span><br />
</p>
<p id="vb13c30p2">
<span class="pali m-text">Yaṁ cittaṁ mano mānasaṁ …pe… tajjāmanoviññāṇadhātu—</span><br />
</p>
<p id="vb13c30p3">
<span class="pali m-text">idaṁ vuccati “cittaṁ”.</span><br />
</p>
<p id="vb13c30p4">
<span class="pali m-text">Idaṁ cittaṁ imāya muditāya sahagataṁ hoti sahajātaṁ saṁsaṭṭhaṁ sampayuttaṁ.</span><br />
</p>
<p id="vb13c30p5">
<span class="pali m-text">Tena vuccati “muditāsahagatena cetasā”ti.</span><br />
</p>
<p id="vb13c31p1">
<span class="pali m-text">“Ekaṁ disan”ti puratthimaṁ vā disaṁ pacchimaṁ vā disaṁ uttaraṁ vā disaṁ dakkhiṇaṁ vā disaṁ uddhaṁ vā adho vā tiriyaṁ vā vidisaṁ vā.</span><br />
</p>
<p id="vb13c32p1">
<span class="pali m-text">“Pharitvā”ti pharitvā adhimuccitvā.</span><br />
</p>
<p id="vb13c33p1">
<span class="pali m-text">“Viharatī”ti …pe…</span><br />
</p>
<p id="vb13c33p2">
<span class="pali m-text">tena vuccati “viharatī”ti.</span><br />
</p>
<p id="vb13c34p1">
<span class="pali m-text">“Tathā dutiyan”ti yatheva ekaṁ disaṁ tathā dutiyaṁ disaṁ tathā tatiyaṁ disaṁ tathā catutthaṁ disaṁ tathā uddhaṁ tathā adho tathā tiriyaṁ tathā vidisaṁ.</span><br />
</p>
<p id="vb13c35p1">
<span class="pali m-text">“Sabbadhi sabbattatāya sabbāvantaṁ lokan”ti sabbena sabbaṁ sabbathā sabbaṁ asesaṁ nissesaṁ.</span><br />
</p>
<p id="vb13c35p2">
<span class="pali m-text">Pariyādāyavacanametaṁ—</span><br />
</p>
<p id="vb13c35p3">
<span class="pali m-text">“sabbadhi sabbattatāya sabbāvantaṁ lokan”ti.</span><br />
</p>
<p id="vb13c36p1">
<span class="pali m-text">“Muditāsahagatena cetasā”ti tattha katamā muditā?</span><br />
</p>
<p id="vb13c36p2">
<span class="pali m-text">Yā sattesu muditā muditāyanā muditāyitattaṁ muditācetovimutti—</span><br />
</p>
<p id="vb13c36p3">
<span class="pali m-text">ayaṁ vuccati “muditā”.</span><br />
</p>
<p id="vb13c37p1">
<span class="pali m-text">Tattha katamaṁ cittaṁ?</span><br />
</p>
<p id="vb13c37p2">
<span class="pali m-text">Yaṁ cittaṁ mano mānasaṁ …pe… tajjāmanoviññāṇadhātu—</span><br />
</p>
<p id="vb13c37p3">
<span class="pali m-text">idaṁ vuccati “cittaṁ”.</span><br />
</p>
<p id="vb13c37p4">
<span class="pali m-text">Idaṁ cittaṁ imāya muditāya sahagataṁ hoti sahajātaṁ saṁsaṭṭhaṁ sampayuttaṁ.</span><br />
</p>
<p id="vb13c37p5">
<span class="pali m-text">Tena vuccati “muditāsahagatena cetasā”ti.</span><br />
</p>
<p id="vb13c38p1">
<span class="pali m-text">“Vipulenā”ti yaṁ vipulaṁ taṁ mahaggataṁ, yaṁ mahaggataṁ taṁ appamāṇaṁ, yaṁ appamāṇaṁ so avero, yo avero so abyāpajjo.</span><br />
</p>
<p id="vb13c39p1">
<span class="pali m-text">“Pharitvā”ti pharitvā adhimuccitvā.</span><br />
</p>
<p id="vb13c40p1">
<span class="pali m-text">“Viharatī”ti …pe…</span><br />
</p>
<p id="vb13c40p2">
<span class="pali m-text">tena vuccati “viharatī”ti.</span><br />
</p>
<p id="vb13c41p0">
<span class="pali m-text">1.4. Upekkhā</span><br />
</p>
<p id="vb13c41p1">
<span class="pali m-text">Kathañca bhikkhu upekkhāsahagatena cetasā ekaṁ disaṁ pharitvā viharati?</span><br />
</p>
<p id="vb13c41p2">
<span class="pali m-text">Seyyathāpi nāma ekaṁ puggalaṁ neva manāpaṁ na amanāpaṁ disvā upekkhako assa;</span><br />
</p>
<p id="vb13c41p3">
<span class="pali m-text">evameva sabbe satte upekkhāya pharati.</span><br />
</p>
<p id="vb13c42p1">
<span class="pali m-text">Tattha katamā upekkhā?</span><br />
</p>
<p id="vb13c42p2">
<span class="pali m-text">Yā sattesu upekkhā upekkhāyanā upekkhāyitattaṁ upekkhācetovimutti—</span><br />
</p>
<p id="vb13c42p3">
<span class="pali m-text">ayaṁ vuccati “upekkhā”.</span><br />
</p>
<p id="vb13c43p1">
<span class="pali m-text">Tattha katamaṁ cittaṁ?</span><br />
</p>
<p id="vb13c43p2">
<span class="pali m-text">Yaṁ cittaṁ mano mānasaṁ …pe… tajjāmanoviññāṇadhātu—</span><br />
</p>
<p id="vb13c43p3">
<span class="pali m-text">idaṁ vuccati “cittaṁ”.</span><br />
</p>
<p id="vb13c43p4">
<span class="pali m-text">Idaṁ cittaṁ imāya upekkhāya sahagataṁ hoti sahajātaṁ saṁsaṭṭhaṁ sampayuttaṁ.</span><br />
</p>
<p id="vb13c43p5">
<span class="pali m-text">Tena vuccati “upekkhāsahagatena cetasā”ti.</span><br />
</p>
<p id="vb13c44p1">
<span class="pali m-text">“Ekaṁ disan”ti puratthimaṁ vā disaṁ pacchimaṁ vā disaṁ uttaraṁ vā disaṁ dakkhiṇaṁ vā disaṁ uddhaṁ vā adho vā tiriyaṁ vā vidisaṁ vā.</span><br />
</p>
<p id="vb13c45p1">
<span class="pali m-text">“Pharitvā”ti pharitvā adhimuccitvā.</span><br />
</p>
<p id="vb13c46p1">
<span class="pali m-text">“Viharatī”ti …pe…</span><br />
</p>
<p id="vb13c46p2">
<span class="pali m-text">tena vuccati “viharatī”ti.</span><br />
</p>
<p id="vb13c47p1">
<span class="pali m-text">“Tathā dutiyan”ti yatheva ekaṁ disaṁ tathā dutiyaṁ disaṁ tathā tatiyaṁ disaṁ tathā catutthaṁ disaṁ tathā uddhaṁ tathā adho tathā tiriyaṁ tathā vidisaṁ.</span><br />
</p>
<p id="vb13c48p1">
<span class="pali m-text">“Sabbadhi sabbattatāya sabbāvantaṁ lokan”ti sabbena sabbaṁ sabbathā sabbaṁ asesaṁ nissesaṁ.</span><br />
</p>
<p id="vb13c48p2">
<span class="pali m-text">Pariyādāyavacanametaṁ—</span><br />
</p>
<p id="vb13c48p3">
<span class="pali m-text">“sabbadhi sabbattatāya sabbāvantaṁ lokan”ti.</span><br />
</p>
<p id="vb13c49p1">
<span class="pali m-text">“Upekkhāsahagatena cetasā”ti, tattha katamā upekkhā?</span><br />
</p>
<p id="vb13c49p2">
<span class="pali m-text">Yā sattesu upekkhā upekkhāyanā upekkhāyitattaṁ upekkhācetovimutti—</span><br />
</p>
<p id="vb13c49p3">
<span class="pali m-text">ayaṁ vuccati “upekkhā”.</span><br />
</p>
<p id="vb13c50p1">
<span class="pali m-text">Tattha katamaṁ cittaṁ?</span><br />
</p>
<p id="vb13c50p2">
<span class="pali m-text">Yaṁ cittaṁ mano mānasaṁ …pe… tajjāmanoviññāṇadhātu—</span><br />
</p>
<p id="vb13c50p3">
<span class="pali m-text">idaṁ vuccati “cittaṁ”.</span><br />
</p>
<p id="vb13c50p4">
<span class="pali m-text">Idaṁ cittaṁ imāya upekkhāya sahagataṁ hoti sahajātaṁ saṁsaṭṭhaṁ sampayuttaṁ.</span><br />
</p>
<p id="vb13c50p5">
<span class="pali m-text">Tena vuccati “upekkhāsahagatena cetasā”ti.</span><br />
</p>
<p id="vb13c51p1">
<span class="pali m-text">“Vipulenā”ti yaṁ vipulaṁ taṁ mahaggataṁ, yaṁ mahaggataṁ taṁ appamāṇaṁ, yaṁ appamāṇaṁ so avero, yo avero so abyāpajjo.</span><br />
</p>
<p id="vb13c52p1">
<span class="pali m-text">“Pharitvā”ti pharitvā adhimuccitvā.</span><br />
</p>
<p id="vb13c53p1">
<span class="pali m-text">“Viharatī”ti …pe…</span><br />
</p>
<p id="vb13c53p2">
<span class="pali m-text">tena vuccati “viharatī”ti.</span><br />
</p>
<p id="vb13c54p1">
<span class="pali m-text">Suttantabhājanīyaṁ.</span><br />
</p>
<p id="vb13c55p0p1">
<span class="pali m-text">2. Abhidhammabhājanīya</span><br />
</p>
<p id="vb13c55p0p2">
<span class="pali m-text">2.1. Kusala</span><br />
</p>
<p id="vb13c55p1">
<span class="pali m-text">Catasso appamaññāyo—</span><br />
</p>
<p id="vb13c55p2">
<span class="pali m-text">mettā, karuṇā, muditā, upekkhā.</span><br />
</p>
<p id="vb13c56p1">
<span class="pali m-text">Tattha katamā mettā?</span><br />
</p>
<p id="vb13c56p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi …pe… paṭhamaṁ jhānaṁ upasampajja viharati mettāsahagataṁ, yā tasmiṁ samaye metti mettāyanā mettāyitattaṁ mettācetovimutti—</span><br />
</p>
<p id="vb13c56p3">
<span class="pali m-text">ayaṁ vuccati “mettā”.</span><br />
</p>
<p id="vb13c56p4">
<span class="pali m-text">Avasesā dhammā mettāya sampayuttā.</span><br />
</p>
<p id="vb13c57p1">
<span class="pali m-text">Tattha katamā mettā?</span><br />
</p>
<p id="vb13c57p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vitakkavicārānaṁ vūpasamā …pe… dutiyaṁ jhānaṁ upasampajja viharati mettāsahagataṁ, yā tasmiṁ samaye metti mettāyanā mettāyitattaṁ mettācetovimutti—</span><br />
</p>
<p id="vb13c57p3">
<span class="pali m-text">ayaṁ vuccati “mettā”.</span><br />
</p>
<p id="vb13c57p4">
<span class="pali m-text">Avasesā dhammā mettāya sampayuttā.</span><br />
</p>
<p id="vb13c58p1">
<span class="pali m-text">Tattha katamā mettā?</span><br />
</p>
<p id="vb13c58p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti pītiyā ca virāgā …pe…</span><br />
</p>
<p id="vb13c58p3">
<span class="pali m-text">tatiyaṁ jhānaṁ upasampajja viharati mettāsahagataṁ, yā tasmiṁ samaye metti mettāyanā mettāyitattaṁ mettācetovimutti—</span><br />
</p>
<p id="vb13c58p4">
<span class="pali m-text">ayaṁ vuccati “mettā”.</span><br />
</p>
<p id="vb13c58p5">
<span class="pali m-text">Avasesā dhammā mettāya sampayuttā.</span><br />
</p>
<p id="vb13c59p1">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi …pe… paṭhamaṁ jhānaṁ upasampajja viharati mettāsahagataṁ, yā tasmiṁ samaye metti mettāyanā mettāyitattaṁ mettācetovimutti—</span><br />
</p>
<p id="vb13c59p2">
<span class="pali m-text">ayaṁ vuccati “mettā”.</span><br />
</p>
<p id="vb13c59p3">
<span class="pali m-text">Avasesā dhammā mettāya sampayuttā.</span><br />
</p>
<p id="vb13c60p1">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi vivicca akusalehi dhammehi avitakkaṁ vicāramattaṁ vivekajaṁ pītisukhaṁ dutiyaṁ jhānaṁ upasampajja viharati mettāsahagataṁ, yā tasmiṁ samaye metti mettāyanā mettāyitattaṁ mettācetovimutti—</span><br />
</p>
<p id="vb13c60p2">
<span class="pali m-text">ayaṁ vuccati “mettā”.</span><br />
</p>
<p id="vb13c60p3">
<span class="pali m-text">Avasesā dhammā mettāya sampayuttā.</span><br />
</p>
<p id="vb13c61p1">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vitakkavicārānaṁ vūpasamā …pe… tatiyaṁ jhānaṁ upasampajja viharati mettāsahagataṁ, yā tasmiṁ samaye metti mettāyanā mettāyitattaṁ mettācetovimutti—</span><br />
</p>
<p id="vb13c61p2">
<span class="pali m-text">ayaṁ vuccati “mettā”.</span><br />
</p>
<p id="vb13c61p3">
<span class="pali m-text">Avasesā dhammā mettāya sampayuttā.</span><br />
</p>
<p id="vb13c62p1">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti pītiyā ca virāgā …pe… catutthaṁ jhānaṁ upasampajja viharati mettāsahagataṁ, yā tasmiṁ samaye metti mettāyanā mettāyitattaṁ mettācetovimutti—</span><br />
</p>
<p id="vb13c62p2">
<span class="pali m-text">ayaṁ vuccati “mettā”.</span><br />
</p>
<p id="vb13c62p3">
<span class="pali m-text">Avasesā dhammā mettāya sampayuttā.</span><br />
</p>
<p id="vb13c63p1">
<span class="pali m-text">Tattha katamā karuṇā?</span><br />
</p>
<p id="vb13c63p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi …pe… paṭhamaṁ jhānaṁ upasampajja viharati karuṇāsahagataṁ, yā tasmiṁ samaye karuṇā karuṇāyanā karuṇāyitattaṁ karuṇācetovimutti—</span><br />
</p>
<p id="vb13c63p3">
<span class="pali m-text">ayaṁ vuccati “karuṇā”.</span><br />
</p>
<p id="vb13c63p4">
<span class="pali m-text">Avasesā dhammā karuṇāya sampayuttā.</span><br />
</p>
<p id="vb13c64p1">
<span class="pali m-text">Tattha katamā karuṇā?</span><br />
</p>
<p id="vb13c64p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti pītiyā ca virāgā …pe…</span><br />
</p>
<p id="vb13c64p3">
<span class="pali m-text">dutiyaṁ jhānaṁ upasampajja viharati karuṇāsahagataṁ, yā tasmiṁ samaye karuṇā karuṇāyanā karuṇāyitattaṁ karuṇācetovimutti—</span><br />
</p>
<p id="vb13c64p4">
<span class="pali m-text">ayaṁ vuccati “karuṇā”.</span><br />
</p>
<p id="vb13c64p5">
<span class="pali m-text">Avasesā dhammā karuṇāya sampayuttā.</span><br />
</p>
<p id="vb13c65p1">
<span class="pali m-text">Tattha katamā karuṇā?</span><br />
</p>
<p id="vb13c65p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti pītiyā ca virāgā …pe…</span><br />
</p>
<p id="vb13c65p3">
<span class="pali m-text">tatiyaṁ jhānaṁ upasampajja viharati karuṇāsahagataṁ, yā tasmiṁ samaye karuṇā karuṇāyanā karuṇāyitattaṁ karuṇācetovimutti—</span><br />
</p>
<p id="vb13c65p4">
<span class="pali m-text">ayaṁ vuccati “karuṇā”.</span><br />
</p>
<p id="vb13c65p5">
<span class="pali m-text">Avasesā dhammā karuṇāya sampayuttā.</span><br />
</p>
<p id="vb13c66p1">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi …pe… paṭhamaṁ jhānaṁ upasampajja viharati karuṇāsahagataṁ, yā tasmiṁ samaye karuṇā karuṇāyanā karuṇāyitattaṁ karuṇācetovimutti—</span><br />
</p>
<p id="vb13c66p2">
<span class="pali m-text">ayaṁ vuccati “karuṇā”.</span><br />
</p>
<p id="vb13c66p3">
<span class="pali m-text">Avasesā dhammā karuṇāya sampayuttā.</span><br />
</p>
<p id="vb13c67p1">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi vivicca akusalehi dhammehi avitakkaṁ vicāramattaṁ vivekajaṁ pītisukhaṁ dutiyaṁ jhānaṁ upasampajja viharati karuṇāsahagataṁ, yā tasmiṁ samaye karuṇā karuṇāyanā karuṇāyitattaṁ karuṇācetovimutti—</span><br />
</p>
<p id="vb13c67p2">
<span class="pali m-text">ayaṁ vuccati “karuṇā”.</span><br />
</p>
<p id="vb13c67p3">
<span class="pali m-text">Avasesā dhammā karuṇāya sampayuttā.</span><br />
</p>
<p id="vb13c68p1">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vitakkavicārānaṁ vūpasamā …pe… tatiyaṁ jhānaṁ upasampajja viharati karuṇāsahagataṁ, yā tasmiṁ samaye karuṇā karuṇāyanā karuṇāyitattaṁ karuṇācetovimutti—</span><br />
</p>
<p id="vb13c68p2">
<span class="pali m-text">ayaṁ vuccati “karuṇā”.</span><br />
</p>
<p id="vb13c68p3">
<span class="pali m-text">Avasesā dhammā karuṇāya sampayuttā.</span><br />
</p>
<p id="vb13c69p1">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti pītiyā ca virāgā …pe… catutthaṁ jhānaṁ upasampajja viharati karuṇāsahagataṁ, yā tasmiṁ samaye karuṇā karuṇāyanā karuṇāyitattaṁ karuṇācetovimutti—</span><br />
</p>
<p id="vb13c69p2">
<span class="pali m-text">ayaṁ vuccati “karuṇā”.</span><br />
</p>
<p id="vb13c69p3">
<span class="pali m-text">Avasesā dhammā karuṇāya sampayuttā.</span><br />
</p>
<p id="vb13c70p1">
<span class="pali m-text">Tattha katamā muditā?</span><br />
</p>
<p id="vb13c70p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi …pe… paṭhamaṁ jhānaṁ upasampajja viharati muditāsahagataṁ, yā tasmiṁ samaye muditā muditāyanā muditāyitattaṁ muditācetovimutti—</span><br />
</p>
<p id="vb13c70p3">
<span class="pali m-text">ayaṁ vuccati “muditā”.</span><br />
</p>
<p id="vb13c70p4">
<span class="pali m-text">Avasesā dhammā muditāya sampayuttā.</span><br />
</p>
<p id="vb13c71p1">
<span class="pali m-text">Tattha katamā muditā?</span><br />
</p>
<p id="vb13c71p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vitakkavicārānaṁ vūpasamā …pe… dutiyaṁ jhānaṁ upasampajja viharati muditāsahagataṁ, yā tasmiṁ samaye muditā muditāyanā muditāyitattaṁ muditācetovimutti—</span><br />
</p>
<p id="vb13c71p3">
<span class="pali m-text">ayaṁ vuccati “muditā”.</span><br />
</p>
<p id="vb13c71p4">
<span class="pali m-text">Avasesā dhammā muditāya sampayuttā.</span><br />
</p>
<p id="vb13c72p1">
<span class="pali m-text">Tattha katamā muditā?</span><br />
</p>
<p id="vb13c72p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti pītiyā ca virāgā …pe…</span><br />
</p>
<p id="vb13c72p3">
<span class="pali m-text">tatiyaṁ jhānaṁ upasampajja viharati muditāsahagataṁ, yā tasmiṁ samaye muditā muditāyanā muditāyitattaṁ muditācetovimutti—</span><br />
</p>
<p id="vb13c72p4">
<span class="pali m-text">ayaṁ vuccati “muditā”.</span><br />
</p>
<p id="vb13c72p5">
<span class="pali m-text">Avasesā dhammā muditāya sampayuttā.</span><br />
</p>
<p id="vb13c73p1">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi …pe… paṭhamaṁ jhānaṁ upasampajja viharati muditāsahagataṁ, yā tasmiṁ samaye muditā muditāyanā muditāyitattaṁ muditācetovimutti—</span><br />
</p>
<p id="vb13c73p2">
<span class="pali m-text">ayaṁ vuccati “muditā”.</span><br />
</p>
<p id="vb13c73p3">
<span class="pali m-text">Avasesā dhammā muditāya sampayuttā.</span><br />
</p>
<p id="vb13c74p1">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi vivicca akusalehi dhammehi avitakkaṁ vicāramattaṁ vivekajaṁ pītisukhaṁ dutiyaṁ jhānaṁ upasampajja viharati muditāsahagataṁ, yā tasmiṁ samaye muditā muditāyanā muditāyitattaṁ muditācetovimutti—</span><br />
</p>
<p id="vb13c74p2">
<span class="pali m-text">ayaṁ vuccati “muditā”.</span><br />
</p>
<p id="vb13c74p3">
<span class="pali m-text">Avasesā dhammā muditāya sampayuttā.</span><br />
</p>
<p id="vb13c75p1">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vitakkavicārānaṁ vūpasamā …pe… tatiyaṁ jhānaṁ upasampajja viharati muditāsahagataṁ, yā tasmiṁ samaye muditā muditāyanā muditāyitattaṁ muditācetovimutti—</span><br />
</p>
<p id="vb13c75p2">
<span class="pali m-text">ayaṁ vuccati “muditā”.</span><br />
</p>
<p id="vb13c75p3">
<span class="pali m-text">Avasesā dhammā muditāya sampayuttā.</span><br />
</p>
<p id="vb13c76p1">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti pītiyā ca virāgā …pe… catutthaṁ jhānaṁ upasampajja viharati muditāsahagataṁ, yā tasmiṁ samaye muditā muditāyanā muditāyitattaṁ muditācetovimutti—</span><br />
</p>
<p id="vb13c76p2">
<span class="pali m-text">ayaṁ vuccati “muditā”.</span><br />
</p>
<p id="vb13c76p3">
<span class="pali m-text">Avasesā dhammā muditāya sampayuttā.</span><br />
</p>
<p id="vb13c77p1">
<span class="pali m-text">Tattha katamā upekkhā?</span><br />
</p>
<p id="vb13c77p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti sukhassa ca pahānā …pe… catutthaṁ jhānaṁ upasampajja viharati upekkhāsahagataṁ, yā tasmiṁ samaye upekkhā upekkhāyanā upekkhāyitattaṁ upekkhācetovimutti—</span><br />
</p>
<p id="vb13c77p3">
<span class="pali m-text">ayaṁ vuccati “upekkhā”.</span><br />
</p>
<p id="vb13c77p4">
<span class="pali m-text">Avasesā dhammā upekkhāya sampayuttā.</span><br />
</p>
<p id="vb13c78p0">
<span class="pali m-text">2.2. Vipāka</span><br />
</p>
<p id="vb13c78p1">
<span class="pali m-text">Catasso appamaññāyo—</span><br />
</p>
<p id="vb13c78p2">
<span class="pali m-text">mettā, karuṇā, muditā, upekkhā.</span><br />
</p>
<p id="vb13c79p1">
<span class="pali m-text">Tattha katamā mettā?</span><br />
</p>
<p id="vb13c79p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi …pe… paṭhamaṁ jhānaṁ upasampajja viharati mettāsahagataṁ, tasmiṁ samaye phasso hoti …pe… avikkhepo hoti.</span><br />
</p>
<p id="vb13c79p3">
<span class="pali m-text">Ime dhammā kusalā.</span><br />
</p>
<p id="vb13c79p4">
<span class="pali m-text">Tasseva rūpāvacarassa kusalassa kammassa katattā upacitattā vipākaṁ vivicceva kāmehi …pe… paṭhamaṁ jhānaṁ upasampajja viharati mettāsahagataṁ, yā tasmiṁ samaye metti mettāyanā mettāyitattaṁ mettācetovimutti—</span><br />
</p>
<p id="vb13c79p5">
<span class="pali m-text">ayaṁ vuccati “mettā”.</span><br />
</p>
<p id="vb13c79p6">
<span class="pali m-text">Avasesā dhammā mettāya sampayuttā.</span><br />
</p>
<p id="vb13c80p1">
<span class="pali m-text">Tattha katamā mettā?</span><br />
</p>
<p id="vb13c80p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vitakkavicārānaṁ vūpasamā …pe… dutiyaṁ jhānaṁ upasampajja viharati mettāsahagataṁ, tasmiṁ samaye phasso hoti …pe… avikkhepo hoti.</span><br />
</p>
<p id="vb13c80p3">
<span class="pali m-text">Ime dhammā kusalā.</span><br />
</p>
<p id="vb13c80p4">
<span class="pali m-text">Tasseva rūpāvacarassa kusalassa kammassa katattā upacitattā vipākaṁ vitakkavicārānaṁ vūpasamā …pe… dutiyaṁ jhānaṁ …pe…</span><br />
</p>
<p id="vb13c80p5">
<span class="pali m-text">tatiyaṁ jhānaṁ …pe…</span><br />
</p>
<p id="vb13c80p6">
<span class="pali m-text">paṭhamaṁ jhānaṁ …pe…</span><br />
</p>
<p id="vb13c80p7">
<span class="pali m-text">dutiyaṁ jhānaṁ …pe…</span><br />
</p>
<p id="vb13c80p8">
<span class="pali m-text">tatiyaṁ jhānaṁ …pe…</span><br />
</p>
<p id="vb13c80p9">
<span class="pali m-text">catutthaṁ jhānaṁ upasampajja viharati mettāsahagataṁ, yā tasmiṁ samaye metti mettāyanā mettāyitattaṁ mettācetovimutti—</span><br />
</p>
<p id="vb13c80p10">
<span class="pali m-text">ayaṁ vuccati “mettā”.</span><br />
</p>
<p id="vb13c80p11">
<span class="pali m-text">Avasesā dhammā mettāya sampayuttā.</span><br />
</p>
<p id="vb13c81p1">
<span class="pali m-text">Tattha katamā karuṇā?</span><br />
</p>
<p id="vb13c81p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi …pe… paṭhamaṁ jhānaṁ upasampajja viharati karuṇāsahagataṁ, tasmiṁ samaye phasso hoti …pe… avikkhepo hoti.</span><br />
</p>
<p id="vb13c81p3">
<span class="pali m-text">Ime dhammā kusalā.</span><br />
</p>
<p id="vb13c81p4">
<span class="pali m-text">Tasseva rūpāvacarassa kusalassa kammassa katattā upacitattā vipākaṁ vivicceva kāmehi …pe… paṭhamaṁ jhānaṁ upasampajja viharati karuṇāsahagataṁ, yā tasmiṁ samaye karuṇā karuṇāyanā karuṇāyitattaṁ karuṇācetovimutti—</span><br />
</p>
<p id="vb13c81p5">
<span class="pali m-text">ayaṁ vuccati “karuṇā”.</span><br />
</p>
<p id="vb13c81p6">
<span class="pali m-text">Avasesā dhammā karuṇāya sampayuttā.</span><br />
</p>
<p id="vb13c82p1">
<span class="pali m-text">Tattha katamā karuṇā?</span><br />
</p>
<p id="vb13c82p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vitakkavicārānaṁ vūpasamā …pe… dutiyaṁ jhānaṁ upasampajja viharati karuṇāsahagataṁ, tasmiṁ samaye phasso hoti …pe… avikkhepo hoti.</span><br />
</p>
<p id="vb13c82p3">
<span class="pali m-text">Ime dhammā kusalā.</span><br />
</p>
<p id="vb13c82p4">
<span class="pali m-text">Tasseva rūpāvacarassa kusalassa kammassa katattā upacitattā vipākaṁ vitakkavicārānaṁ vūpasamā …pe… dutiyaṁ jhānaṁ …pe…</span><br />
</p>
<p id="vb13c82p5">
<span class="pali m-text">tatiyaṁ jhānaṁ …pe…</span><br />
</p>
<p id="vb13c82p6">
<span class="pali m-text">paṭhamaṁ jhānaṁ …pe…</span><br />
</p>
<p id="vb13c82p7">
<span class="pali m-text">dutiyaṁ jhānaṁ …pe…</span><br />
</p>
<p id="vb13c82p8">
<span class="pali m-text">tatiyaṁ jhānaṁ …pe…</span><br />
</p>
<p id="vb13c82p9">
<span class="pali m-text">catutthaṁ jhānaṁ upasampajja viharati karuṇāsahagataṁ, yā tasmiṁ samaye karuṇā karuṇāyanā karuṇāyitattaṁ karuṇācetovimutti—</span><br />
</p>
<p id="vb13c82p10">
<span class="pali m-text">ayaṁ vuccati “karuṇā”.</span><br />
</p>
<p id="vb13c82p11">
<span class="pali m-text">Avasesā dhammā karuṇāya sampayuttā.</span><br />
</p>
<p id="vb13c83p1">
<span class="pali m-text">Tattha katamā muditā?</span><br />
</p>
<p id="vb13c83p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi …pe… paṭhamaṁ jhānaṁ upasampajja viharati muditāsahagataṁ, tasmiṁ samaye phasso hoti …pe… avikkhepo hoti.</span><br />
</p>
<p id="vb13c83p3">
<span class="pali m-text">Ime dhammā kusalā.</span><br />
</p>
<p id="vb13c83p4">
<span class="pali m-text">Tasseva rūpāvacarassa kusalassa kammassa katattā upacitattā vipākaṁ vivicceva kāmehi …pe… paṭhamaṁ jhānaṁ upasampajja viharati muditāsahagataṁ, yā tasmiṁ samaye muditā muditāyanā muditāyitattaṁ muditācetovimutti—</span><br />
</p>
<p id="vb13c83p5">
<span class="pali m-text">ayaṁ vuccati “muditā”.</span><br />
</p>
<p id="vb13c83p6">
<span class="pali m-text">Avasesā dhammā muditāya sampayuttā.</span><br />
</p>
<p id="vb13c84p1">
<span class="pali m-text">Tattha katamā muditā?</span><br />
</p>
<p id="vb13c84p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti vitakkavicārānaṁ vūpasamā …pe… dutiyaṁ jhānaṁ upasampajja viharati muditāsahagataṁ, tasmiṁ samaye phasso hoti …pe… avikkhepo hoti.</span><br />
</p>
<p id="vb13c84p3">
<span class="pali m-text">Ime dhammā kusalā.</span><br />
</p>
<p id="vb13c84p4">
<span class="pali m-text">Tasseva rūpāvacarassa kusalassa kammassa katattā upacitattā vipākaṁ vitakkavicārānaṁ vūpasamā …pe… dutiyaṁ jhānaṁ …pe…</span><br />
</p>
<p id="vb13c84p5">
<span class="pali m-text">tatiyaṁ jhānaṁ …pe…</span><br />
</p>
<p id="vb13c84p6">
<span class="pali m-text">paṭhamaṁ jhānaṁ …pe…</span><br />
</p>
<p id="vb13c84p7">
<span class="pali m-text">dutiyaṁ jhānaṁ …pe…</span><br />
</p>
<p id="vb13c84p8">
<span class="pali m-text">tatiyaṁ jhānaṁ …pe…</span><br />
</p>
<p id="vb13c84p9">
<span class="pali m-text">catutthaṁ jhānaṁ upasampajja viharati muditāsahagataṁ, yā tasmiṁ samaye muditā muditāyanā muditāyitattaṁ muditācetovimutti—</span><br />
</p>
<p id="vb13c84p10">
<span class="pali m-text">ayaṁ vuccati “muditā”.</span><br />
</p>
<p id="vb13c84p11">
<span class="pali m-text">Avasesā dhammā muditāya sampayuttā.</span><br />
</p>
<p id="vb13c85p1">
<span class="pali m-text">Tattha katamā upekkhā?</span><br />
</p>
<p id="vb13c85p2">
<span class="pali m-text">Idha bhikkhu yasmiṁ samaye rūpūpapattiyā maggaṁ bhāveti sukhassa ca pahānā …pe… catutthaṁ jhānaṁ upasampajja viharati upekkhāsahagataṁ, tasmiṁ samaye phasso hoti …pe… avikkhepo hoti.</span><br />
</p>
<p id="vb13c85p3">
<span class="pali m-text">Ime dhammā kusalā.</span><br />
</p>
<p id="vb13c85p4">
<span class="pali m-text">Tasseva rūpāvacarassa kusalassa kammassa katattā upacitattā vipākaṁ sukhassa ca pahānā dukkhassa ca pahānā …pe… catutthaṁ jhānaṁ upasampajja viharati upekkhāsahagataṁ, yā tasmiṁ samaye upekkhā upekkhāyanā upekkhāyitattaṁ upekkhācetovimutti—</span><br />
</p>
<p id="vb13c85p5">
<span class="pali m-text">ayaṁ vuccati “upekkhā”.</span><br />
</p>
<p id="vb13c85p6">
<span class="pali m-text">Avasesā dhammā upekkhāya sampayuttā.</span><br />
</p>
<p id="vb13c86p0">
<span class="pali m-text">2.3. Kiriyā</span><br />
</p>
<p id="vb13c86p1">
<span class="pali m-text">Catasso appamaññāyo—</span><br />
</p>
<p id="vb13c86p2">
<span class="pali m-text">mettā, karuṇā, muditā, upekkhā.</span><br />
</p>
<p id="vb13c87p1">
<span class="pali m-text">Tattha katamā mettā?</span><br />
</p>
<p id="vb13c87p2">
<span class="pali m-text">Idha bhikkhu yasmiṁ samaye rūpāvacaraṁ jhānaṁ bhāveti kiriyaṁ neva kusalaṁ nākusalaṁ na ca kammavipākaṁ diṭṭhadhammasukhavihāraṁ vivicceva kāmehi …pe… paṭhamaṁ jhānaṁ upasampajja viharati mettāsahagataṁ, yā tasmiṁ samaye metti mettāyanā mettāyitattaṁ mettācetovimutti—</span><br />
</p>
<p id="vb13c87p3">
<span class="pali m-text">ayaṁ vuccati “mettā”.</span><br />
</p>
<p id="vb13c87p4">
<span class="pali m-text">Avasesā dhammā mettāya sampayuttā.</span><br />
</p>
<p id="vb13c88p1">
<span class="pali m-text">Tattha katamā mettā?</span><br />
</p>
<p id="vb13c88p2">
<span class="pali m-text">Idha bhikkhu yasmiṁ samaye rūpāvacaraṁ jhānaṁ bhāveti kiriyaṁ neva kusalaṁ nākusalaṁ na ca kammavipākaṁ diṭṭhadhammasukhavihāraṁ vitakkavicārānaṁ vūpasamā …pe… dutiyaṁ jhānaṁ …pe…</span><br />
</p>
<p id="vb13c88p3">
<span class="pali m-text">tatiyaṁ jhānaṁ …pe…</span><br />
</p>
<p id="vb13c88p4">
<span class="pali m-text">paṭhamaṁ jhānaṁ …pe…</span><br />
</p>
<p id="vb13c88p5">
<span class="pali m-text">dutiyaṁ jhānaṁ …pe…</span><br />
</p>
<p id="vb13c88p6">
<span class="pali m-text">tatiyaṁ jhānaṁ …pe…</span><br />
</p>
<p id="vb13c88p7">
<span class="pali m-text">catutthaṁ jhānaṁ upasampajja viharati mettāsahagataṁ, yā tasmiṁ samaye metti mettāyanā mettāyitattaṁ mettācetovimutti—</span><br />
</p>
<p id="vb13c88p8">
<span class="pali m-text">ayaṁ vuccati “mettā”.</span><br />
</p>
<p id="vb13c88p9">
<span class="pali m-text">Avasesā dhammā mettāya sampayuttā.</span><br />
</p>
<p id="vb13c89p1">
<span class="pali m-text">Tattha katamā karuṇā …pe…</span><br />
</p>
<p id="vb13c89p2">
<span class="pali m-text">tattha katamā muditā …pe…</span><br />
</p>
<p id="vb13c89p3">
<span class="pali m-text">tattha katamā upekkhā?</span><br />
</p>
<p id="vb13c89p4">
<span class="pali m-text">Idha bhikkhu yasmiṁ samaye rūpāvacaraṁ jhānaṁ bhāveti kiriyaṁ neva kusalaṁ nākusalaṁ na ca kammavipākaṁ diṭṭhadhammasukhavihāraṁ sukhassa ca pahānā dukkhassa ca pahānā …pe… catutthaṁ jhānaṁ upasampajja viharati upekkhāsahagataṁ, yā tasmiṁ samaye upekkhā upekkhāyanā upekkhāyitattaṁ upekkhācetovimutti—</span><br />
</p>
<p id="vb13c89p5">
<span class="pali m-text">ayaṁ vuccati “upekkhā”.</span><br />
</p>
<p id="vb13c89p6">
<span class="pali m-text">Avasesā dhammā upekkhāya sampayuttā.</span><br />
</p>
<p id="vb13c90p1">
<span class="pali m-text">Abhidhammabhājanīyaṁ.</span><br />
</p>
<p id="vb13c91p0">
<span class="pali m-text">3. Pañhāpucchaka</span><br />
</p>
<p id="vb13c91p1">
<span class="pali m-text">Catasso appamaññāyo—</span><br />
</p>
<p id="vb13c92p1">
<span class="pali m-text">Idha bhikkhu mettāsahagatena cetasā ekaṁ disaṁ pharitvā viharati tathā dutiyaṁ tathā tatiyaṁ tathā catutthaṁ, iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena appamāṇena averena abyāpajjena pharitvā viharati.</span><br />
</p>
<p id="vb13c93p1">
<span class="pali m-text">Karuṇāsahagatena cetasā ekaṁ disaṁ pharitvā viharati tathā dutiyaṁ tathā tatiyaṁ tathā catutthaṁ, iti uddhamadho tiriyaṁ sabbadhi sabbattatāya sabbāvantaṁ lokaṁ karuṇāsahagatena cetasā vipulena mahaggatena appamāṇena averena abyāpajjena pharitvā viharati.</span><br />
</p>
<p id="vb13c94p1">
<span class="pali m-text">Muditāsahagatena cetasā ekaṁ disaṁ pharitvā viharati tathā dutiyaṁ tathā tatiyaṁ tathā catutthaṁ, iti uddhamadho tiriyaṁ sabbadhi sabbattatāya sabbāvantaṁ lokaṁ muditāsahagatena cetasā vipulena mahaggatena appamāṇena averena abyāpajjena pharitvā viharati.</span><br />
</p>
<p id="vb13c95p1">
<span class="pali m-text">Upekkhāsahagatena cetasā ekaṁ disaṁ pharitvā viharati tathā dutiyaṁ tathā tatiyaṁ tathā catutthaṁ, iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena appamāṇena averena abyāpajjena pharitvā viharati.</span><br />
</p>
<p id="vb13c96p1">
<span class="pali m-text">Catunnaṁ appamaññānaṁ kati kusalā, kati akusalā, kati abyākatā …pe… kati saraṇā, kati araṇā?</span><br />
</p>
<p id="vb13c97p0">
<span class="pali m-text">3.1. Tika</span><br />
</p>
<p id="vb13c97p1">
<span class="pali m-text">Siyā kusalā, siyā abyākatā.</span><br />
</p>
<p id="vb13c98p1">
<span class="pali m-text">Tisso appamaññāyo sukhāya vedanāya sampayuttā, upekkhā adukkhamasukhāya vedanāya sampayuttā.</span><br />
</p>
<p id="vb13c99p1">
<span class="pali m-text">Siyā vipākā, siyā vipākadhammadhammā, siyā nevavipākanavipākadhammadhammā.</span><br />
</p>
<p id="vb13c100p1">
<span class="pali m-text">Siyā upādinnupādāniyā, siyā anupādinnupādāniyā.</span><br />
</p>
<p id="vb13c101p1">
<span class="pali m-text">Asaṅkiliṭṭhasaṅkilesikā.</span><br />
</p>
<p id="vb13c102p1">
<span class="pali m-text">Tisso appamaññāyo siyā savitakkasavicārā, siyā avitakkavicāramattā, siyā avitakkaavicārā;</span><br />
</p>
<p id="vb13c102p2">
<span class="pali m-text">upekkhā avitakkaavicārā.</span><br />
</p>
<p id="vb13c103p1">
<span class="pali m-text">Tisso appamaññāyo siyā pītisahagatā, siyā sukhasahagatā, na upekkhāsahagatā, siyā na vattabbā pītisahagatāti;</span><br />
</p>
<p id="vb13c103p2">
<span class="pali m-text">upekkhā upekkhāsahagatā.</span><br />
</p>
<p id="vb13c104p1">
<span class="pali m-text">Neva dassanena na bhāvanāya pahātabbā.</span><br />
</p>
<p id="vb13c105p1">
<span class="pali m-text">Neva dassanena na bhāvanāya pahātabbahetukā.</span><br />
</p>
<p id="vb13c106p1">
<span class="pali m-text">Siyā ācayagāmino, siyā nevācayagāmināpacayagāmino.</span><br />
</p>
<p id="vb13c107p1">
<span class="pali m-text">Nevasekkhanāsekkhā.</span><br />
</p>
<p id="vb13c108p1">
<span class="pali m-text">Mahaggatā.</span><br />
</p>
<p id="vb13c109p1">
<span class="pali m-text">Na vattabbā “parittārammaṇā”tipi, “mahaggatārammaṇā”tipi, “appamāṇārammaṇā”tipi.</span><br />
</p>
<p id="vb13c110p1">
<span class="pali m-text">Majjhimā.</span><br />
</p>
<p id="vb13c111p1">
<span class="pali m-text">Aniyatā.</span><br />
</p>
<p id="vb13c112p1">
<span class="pali m-text">Na vattabbā “maggārammaṇā”tipi, “maggahetukā”tipi, “maggādhipatino”tipi.</span><br />
</p>
<p id="vb13c113p1">
<span class="pali m-text">Siyā uppannā, siyā anuppannā, siyā uppādino.</span><br />
</p>
<p id="vb13c114p1">
<span class="pali m-text">Siyā atītā, siyā anāgatā, siyā paccuppannā.</span><br />
</p>
<p id="vb13c115p1">
<span class="pali m-text">Na vattabbā “atītārammaṇā”tipi, “anāgatārammaṇā”tipi, “paccuppannārammaṇā”tipi.</span><br />
</p>
<p id="vb13c116p1">
<span class="pali m-text">Siyā ajjhattā, siyā bahiddhā, siyā ajjhattabahiddhā.</span><br />
</p>
<p id="vb13c117p1">
<span class="pali m-text">Bahiddhārammaṇā.</span><br />
</p>
<p id="vb13c118p1">
<span class="pali m-text">Anidassanaappaṭighā.</span><br />
</p>
<p id="vb13c119p0p1">
<span class="pali m-text">3.2. 3.2 Duka</span><br />
</p>
<p id="vb13c119p0p2">
<span class="pali m-text">3.2.1. Hetugocchaka</span><br />
</p>
<p id="vb13c119p1">
<span class="pali m-text">Mettā hetu, tisso appamaññāyo na hetū, sahetukā, hetusampayuttā.</span><br />
</p>
<p id="vb13c119p2">
<span class="pali m-text">Mettā hetu ceva sahetukā ca;</span><br />
</p>
<p id="vb13c119p3">
<span class="pali m-text">tisso appamaññāyo na vattabbā “hetū ceva sahetukā cā”ti, sahetukā ceva na ca hetū.</span><br />
</p>
<p id="vb13c119p4">
<span class="pali m-text">Mettā hetu ceva hetusampayuttā ca;</span><br />
</p>
<p id="vb13c119p5">
<span class="pali m-text">tisso appamaññāyo na vattabbā “hetū ceva hetusampayuttā cā”ti, hetusampayuttā ceva na ca hetū.</span><br />
</p>
<p id="vb13c119p6">
<span class="pali m-text">Tisso appamaññāyo na hetū sahetukā;</span><br />
</p>
<p id="vb13c119p7">
<span class="pali m-text">mettā na vattabbā “na hetu sahetukā”tipi, “na hetu ahetukā”tipi.</span><br />
</p>
<p id="vb13c120p0">
<span class="pali m-text">3.2.2. Cūḷantaraduka</span><br />
</p>
<p id="vb13c120p1">
<span class="pali m-text">Sappaccayā, saṅkhatā, anidassanā, appaṭighā, arūpā, lokiyā, kenaci viññeyyā, kenaci na viññeyyā.</span><br />
</p>
<p id="vb13c121p0">
<span class="pali m-text">3.2.3. Āsavagocchaka</span><br />
</p>
<p id="vb13c121p1">
<span class="pali m-text">No āsavā, sāsavā, āsavavippayuttā, na vattabbā “āsavā ceva sāsavā cā”ti, sāsavā ceva no ca āsavā, na vattabbā āsavā ceva “āsavasampayuttā cā”tipi, “āsavasampayuttā ceva no ca āsavā”tipi.</span><br />
</p>
<p id="vb13c121p2">
<span class="pali m-text">Āsavavippayuttā sāsavā.</span><br />
</p>
<p id="vb13c122p0">
<span class="pali m-text">13.3.2.4. Saṁyojanagocchakādi</span><br />
</p>
<p id="vb13c122p1">
<span class="pali m-text">No saṁyojanā …pe…</span><br />
</p>
<p id="vb13c122p2">
<span class="pali m-text">no ganthā …pe…</span><br />
</p>
<p id="vb13c122p3">
<span class="pali m-text">no oghā …pe…</span><br />
</p>
<p id="vb13c122p4">
<span class="pali m-text">no yogā …pe…</span><br />
</p>
<p id="vb13c122p5">
<span class="pali m-text">no nīvaraṇā …pe…</span><br />
</p>
<p id="vb13c122p6">
<span class="pali m-text">no parāmāsā …pe….</span><br />
</p>
<p id="vb13c123p0">
<span class="pali m-text">3.2.10. Mahantaraduka</span><br />
</p>
<p id="vb13c123p1">
<span class="pali m-text">Sārammaṇā, no cittā, cetasikā, cittasampayuttā, cittasaṁsaṭṭhā, cittasamuṭṭhānā, cittasahabhuno, cittānuparivattino, cittasaṁsaṭṭhasamuṭṭhānā, cittasaṁsaṭṭhasamuṭṭhānasahabhuno, cittasaṁsaṭṭhasamuṭṭhānānuparivattino, bāhirā, no upādā, siyā upādinnā, siyā anupādinnā.</span><br />
</p>
<p id="vb13c124p0">
<span class="pali m-text">13.3.2.11. Upādānagocchakādi</span><br />
</p>
<p id="vb13c124p1">
<span class="pali m-text">No upādānā …pe…</span><br />
</p>
<p id="vb13c124p2">
<span class="pali m-text">no kilesā …pe…</span><br />
</p>
<p id="vb13c124p3">
<span class="pali m-text">na dassanena pahātabbā, na bhāvanāya pahātabbā, na dassanena pahātabbahetukā, na bhāvanāya pahātabbahetukā.</span><br />
</p>
<p id="vb13c124p4">
<span class="pali m-text">Tisso appamaññāyo siyā savitakkā, siyā avitakkā;</span><br />
</p>
<p id="vb13c124p5">
<span class="pali m-text">upekkhā avitakkā.</span><br />
</p>
<p id="vb13c124p6">
<span class="pali m-text">Tisso appamaññāyo siyā savicārā, siyā avicārā;</span><br />
</p>
<p id="vb13c124p7">
<span class="pali m-text">upekkhā avicārā.</span><br />
</p>
<p id="vb13c124p8">
<span class="pali m-text">Tisso appamaññāyo siyā sappītikā, siyā appītikā;</span><br />
</p>
<p id="vb13c124p9">
<span class="pali m-text">upekkhā appītikā.</span><br />
</p>
<p id="vb13c124p10">
<span class="pali m-text">Tisso appamaññāyo siyā pītisahagatā, siyā na pītisahagatā;</span><br />
</p>
<p id="vb13c124p11">
<span class="pali m-text">upekkhā na pītisahagatā.</span><br />
</p>
<p id="vb13c124p12">
<span class="pali m-text">Tisso appamaññāyo sukhasahagatā, upekkhā na sukhasahagatā.</span><br />
</p>
<p id="vb13c124p13">
<span class="pali m-text">Upekkhā upekkhāsahagatā, tisso appamaññāyo na upekkhāsahagatā, na kāmāvacarā, rūpāvacarā, na arūpāvacarā, pariyāpannā, aniyyānikā, aniyatā, sauttarā, araṇāti.</span><br />
</p>
<p id="vb13c125p1">
<span class="pali m-text">Pañhāpucchakaṁ.</span><br />
</p>
<p id="vb13c126p1">
<span class="pali m-text">Appamaññāvibhaṅgo niṭṭhito.</span><br />
</p>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
      </div>
      <div class="m-clearfix-t"></div>
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
        <h3><a href="https://www.theravadan.org/pages/about">About</a></h3>
        <ul>
        </ul>
      </div>
    </div>
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>