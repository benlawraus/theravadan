<!DOCTYPE html>
<html lang="en">
<head>
  <meta charset="UTF-8" />
  <title>ms &raquo; sutta &raquo; kn &raquo; thi-ap &raquo; Therīapadāna | Theravadan</title>
  <link rel="stylesheet" href="https://www.theravadan.org/static/JetBrains-Mono.css" />
  <link rel="stylesheet" href="https://www.theravadan.org/static/m-dark-mod.css" />
  <link rel="stylesheet" href="https://www.theravadan.org/static/authorcolors.css" />
  <link rel="icon" href="https://www.theravadan.org/images/favicon.jpeg" type="image/jpeg" />
  <link rel="canonical" href="https://www.theravadan.org/pages/thi-ap0017.html" />
  <meta name="viewport" content="width=device-width, initial-scale=1.0" />
</head>
<body>
<header><nav id="navigation">
  <div class="m-container">
    <div class="m-row">
      <a href="https://www.theravadan.org/" id="m-navbar-brand" class="m-col-t-9 m-col-m-none m-left-m">Theravadan</a>
      <a id="m-navbar-show" href="#navigation" title="Show navigation" class="m-col-t-3 m-hide-m m-text-right"></a>
      <a id="m-navbar-hide" href="#" title="Hide navigation" class="m-col-t-3 m-hide-m m-text-right"></a>
      <div id="m-navbar-collapse" class="m-col-t-12 m-show-m m-col-m-none m-right-m">
        <div class="m-row">
          <ol class="m-col-t-12 m-col-m-none">
            <li><a href="https://search.theravadan.org">Search</a></li>
          </ol>
        </div>
      </div>
    </div>
  </div>
</nav></header>
<main>
<article>
  <div class="m-container m-container-inflatable">
    <div class="m-row">
      <div class="m-col-l-10 m-push-l-1">
        <h1>
          <span class="m-breadcrumb">
            <a href="https://www.theravadan.org/pages/ms-index.html">ms</a> &raquo;
            <a href="https://www.theravadan.org/pages/ms-sutta-index.html">sutta</a> &raquo;
            <a href="https://www.theravadan.org/pages/ms-sutta-kn-index.html">kn</a> &raquo;
            <a href="https://www.theravadan.org/pages/ms-sutta-kn-thi-ap-index.html">thi-ap</a> &raquo;
          </span>
          Therīapadāna
        </h1>
<!-- content -->
<div class="m-row">
<div class="m-col-s-6 m-text-left">
<a href="https://www.theravadan.org/pages/thi-ap0016.html">Previous</a></div>
<div class="m-col-s-6 m-text-right">
<a href="https://www.theravadan.org/pages/thi-ap0018.html">Next</a></div>
</div>
<p id="thi-ap17c0p2">
<span class="pali m-text">Ekūposathikavagga</span><br />
</p>
<section id="mahapajapatigotamitheriapadana">
<span id="thi-ap17c0p3"></span><h2><span class="pali m-text">7. Mahāpajāpatigotamītherīapadāna</span></h2>
<p id="thi-ap17c1p1">
<span class="pali m-text">Ekadā lokapajjoto,</span><br />
</p>
<p id="thi-ap17c1p2">
<span class="pali m-text">vesāliyaṁ mahāvane;</span><br />
</p>
<p id="thi-ap17c1p3">
<span class="pali m-text">Kūṭāgāre susālāyaṁ,</span><br />
</p>
<p id="thi-ap17c1p4">
<span class="pali m-text">vasate narasārathi.</span><br />
</p>
<p id="thi-ap17c2p1">
<span class="pali m-text">Tadā jinassa mātucchā,</span><br />
</p>
<p id="thi-ap17c2p2">
<span class="pali m-text">mahāgotami bhikkhunī;</span><br />
</p>
<p id="thi-ap17c2p3">
<span class="pali m-text">Tahiṁ kate pure ramme,</span><br />
</p>
<p id="thi-ap17c2p4">
<span class="pali m-text">vasī bhikkhunupassaye.</span><br />
</p>
<p id="thi-ap17c3p1">
<span class="pali m-text">Bhikkhunīhi vimuttāhi,</span><br />
</p>
<p id="thi-ap17c3p2">
<span class="pali m-text">satehi saha pañcahi;</span><br />
</p>
<p id="thi-ap17c3p3">
<span class="pali m-text">Rahogatāya tassevaṁ,</span><br />
</p>
<p id="thi-ap17c3p4">
<span class="pali m-text">citassāsi vitakkitaṁ.</span><br />
</p>
<p id="thi-ap17c4p1">
<span class="pali m-text">“Buddhassa parinibbānaṁ,</span><br />
</p>
<p id="thi-ap17c4p2">
<span class="pali m-text">sāvakaggayugassa vā;</span><br />
</p>
<p id="thi-ap17c4p3">
<span class="pali m-text">Rāhulānandanandānaṁ,</span><br />
</p>
<p id="thi-ap17c4p4">
<span class="pali m-text">nāhaṁ lacchāmi passituṁ.</span><br />
</p>
<p id="thi-ap17c5p1">
<span class="pali m-text">Buddhassa parinibbānā,</span><br />
</p>
<p id="thi-ap17c5p2">
<span class="pali m-text">sāvakaggayugassa vā;</span><br />
</p>
<p id="thi-ap17c5p3">
<span class="pali m-text">Mahākassapanandānaṁ,</span><br />
</p>
<p id="thi-ap17c5p4">
<span class="pali m-text">ānandarāhulāna ca.</span><br />
</p>
<p id="thi-ap17c6p1">
<span class="pali m-text">Paṭikaccāyusaṅkhāraṁ,</span><br />
</p>
<p id="thi-ap17c6p2">
<span class="pali m-text">osajjitvāna nibbutiṁ;</span><br />
</p>
<p id="thi-ap17c6p3">
<span class="pali m-text">Gaccheyyaṁ lokanāthena,</span><br />
</p>
<p id="thi-ap17c6p4">
<span class="pali m-text">anuññātā mahesinā”.</span><br />
</p>
<p id="thi-ap17c7p1">
<span class="pali m-text">Tathā pañcasatānampi,</span><br />
</p>
<p id="thi-ap17c7p2">
<span class="pali m-text">bhikkhunīnaṁ vitakkitaṁ;</span><br />
</p>
<p id="thi-ap17c7p3">
<span class="pali m-text">Āsi khemādikānampi,</span><br />
</p>
<p id="thi-ap17c7p4">
<span class="pali m-text">etadeva vitakkitaṁ.</span><br />
</p>
<p id="thi-ap17c8p1">
<span class="pali m-text">Bhūmicālo tadā āsi,</span><br />
</p>
<p id="thi-ap17c8p2">
<span class="pali m-text">nāditā devadundubhī;</span><br />
</p>
<p id="thi-ap17c8p3">
<span class="pali m-text">Upassayādhivatthāyo,</span><br />
</p>
<p id="thi-ap17c8p4">
<span class="pali m-text">devatā sokapīḷitā.</span><br />
</p>
<p id="thi-ap17c9p1">
<span class="pali m-text">Vilapantā sukaruṇaṁ,</span><br />
</p>
<p id="thi-ap17c9p2">
<span class="pali m-text">tatthassūni pavattayuṁ;</span><br />
</p>
<p id="thi-ap17c9p3">
<span class="pali m-text">Mittā bhikkhuniyo tāhi,</span><br />
</p>
<p id="thi-ap17c9p4">
<span class="pali m-text">upagantvāna gotamiṁ.</span><br />
</p>
<p id="thi-ap17c10p1">
<span class="pali m-text">Nipacca sirasā pāde,</span><br />
</p>
<p id="thi-ap17c10p2">
<span class="pali m-text">idaṁ vacanamabravuṁ;</span><br />
</p>
<p id="thi-ap17c10p3">
<span class="pali m-text">Tattha toyalavāsittā,</span><br />
</p>
<p id="thi-ap17c10p4">
<span class="pali m-text">mayamayye rahogatā.</span><br />
</p>
<p id="thi-ap17c11p1">
<span class="pali m-text">Sā calā calitā bhūmi,</span><br />
</p>
<p id="thi-ap17c11p2">
<span class="pali m-text">nāditā devadundubhī;</span><br />
</p>
<p id="thi-ap17c11p3">
<span class="pali m-text">Paridevā ca suyyante,</span><br />
</p>
<p id="thi-ap17c11p4">
<span class="pali m-text">kimatthaṁ nūna gotamī.</span><br />
</p>
<p id="thi-ap17c12p1">
<span class="pali m-text">Tadā avoca sā sabbaṁ,</span><br />
</p>
<p id="thi-ap17c12p2">
<span class="pali m-text">yathāparivitakkitaṁ;</span><br />
</p>
<p id="thi-ap17c12p3">
<span class="pali m-text">Tāyopi sabbā āhaṁsu,</span><br />
</p>
<p id="thi-ap17c12p4">
<span class="pali m-text">yathāparivitakkitaṁ.</span><br />
</p>
<p id="thi-ap17c13p1">
<span class="pali m-text">“Yadi te rucitaṁ ayye,</span><br />
</p>
<p id="thi-ap17c13p2">
<span class="pali m-text">nibbānaṁ paramaṁ sivaṁ;</span><br />
</p>
<p id="thi-ap17c13p3">
<span class="pali m-text">Nibbāyissāma sabbāpi,</span><br />
</p>
<p id="thi-ap17c13p4">
<span class="pali m-text">buddhānuññāya subbate.</span><br />
</p>
<p id="thi-ap17c14p1">
<span class="pali m-text">Mayaṁ sahāva nikkhantā,</span><br />
</p>
<p id="thi-ap17c14p2">
<span class="pali m-text">gharāpi ca bhavāpi ca;</span><br />
</p>
<p id="thi-ap17c14p3">
<span class="pali m-text">Sahāyeva gamissāma,</span><br />
</p>
<p id="thi-ap17c14p4">
<span class="pali m-text">nibbānaṁ padamuttamaṁ”.</span><br />
</p>
<p id="thi-ap17c15p1">
<span class="pali m-text">“Nibbānāya vajantīnaṁ,</span><br />
</p>
<p id="thi-ap17c15p2">
<span class="pali m-text">kiṁ vakkhāmī”ti sā vadaṁ;</span><br />
</p>
<p id="thi-ap17c15p3">
<span class="pali m-text">Saha sabbāhi niggañchi,</span><br />
</p>
<p id="thi-ap17c15p4">
<span class="pali m-text">bhikkhunīnilayā tadā.</span><br />
</p>
<p id="thi-ap17c16p1">
<span class="pali m-text">“Upassaye yādhivatthā,</span><br />
</p>
<p id="thi-ap17c16p2">
<span class="pali m-text">devatā tā khamantu me;</span><br />
</p>
<p id="thi-ap17c16p3">
<span class="pali m-text">Bhikkhunīnilayassedaṁ,</span><br />
</p>
<p id="thi-ap17c16p4">
<span class="pali m-text">pacchimaṁ dassanaṁ mama.</span><br />
</p>
<p id="thi-ap17c17p1">
<span class="pali m-text">Na jarā maccu vā yattha,</span><br />
</p>
<p id="thi-ap17c17p2">
<span class="pali m-text">appiyehi samāgamo;</span><br />
</p>
<p id="thi-ap17c17p3">
<span class="pali m-text">Piyehi na viyogotthi,</span><br />
</p>
<p id="thi-ap17c17p4">
<span class="pali m-text">taṁ vajissaṁ asaṅkhataṁ”.</span><br />
</p>
<p id="thi-ap17c18p1">
<span class="pali m-text">Avītarāgā taṁ sutvā,</span><br />
</p>
<p id="thi-ap17c18p2">
<span class="pali m-text">vacanaṁ sugatorasā;</span><br />
</p>
<p id="thi-ap17c18p3">
<span class="pali m-text">Sokaṭṭā parideviṁsu,</span><br />
</p>
<p id="thi-ap17c18p4">
<span class="pali m-text">“aho no appapuññatā.</span><br />
</p>
<p id="thi-ap17c19p1">
<span class="pali m-text">Bhikkhunīnilayo suñño,</span><br />
</p>
<p id="thi-ap17c19p2">
<span class="pali m-text">bhūto tāhi vinā ayaṁ;</span><br />
</p>
<p id="thi-ap17c19p3">
<span class="pali m-text">Pabhāte viya tārāyo,</span><br />
</p>
<p id="thi-ap17c19p4">
<span class="pali m-text">na dissanti jinorasā.</span><br />
</p>
<p id="thi-ap17c20p1">
<span class="pali m-text">Nibbānaṁ gotamī yāti,</span><br />
</p>
<p id="thi-ap17c20p2">
<span class="pali m-text">satehi saha pañcahi;</span><br />
</p>
<p id="thi-ap17c20p3">
<span class="pali m-text">Nadīsatehiva saha,</span><br />
</p>
<p id="thi-ap17c20p4">
<span class="pali m-text">gaṅgā pañcahi sāgaraṁ”.</span><br />
</p>
<p id="thi-ap17c21p1">
<span class="pali m-text">Rathiyāya vajantiyo,</span><br />
</p>
<p id="thi-ap17c21p2">
<span class="pali m-text">disvā saddhā upāsikā;</span><br />
</p>
<p id="thi-ap17c21p3">
<span class="pali m-text">Gharā nikkhamma pādesu,</span><br />
</p>
<p id="thi-ap17c21p4">
<span class="pali m-text">nipacca idamabravuṁ.</span><br />
</p>
<p id="thi-ap17c22p1">
<span class="pali m-text">“Pasīdassu mahābhoge,</span><br />
</p>
<p id="thi-ap17c22p2">
<span class="pali m-text">anāthāyo vihāya no;</span><br />
</p>
<p id="thi-ap17c22p3">
<span class="pali m-text">Tayā na yuttā nibbātuṁ,</span><br />
</p>
<p id="thi-ap17c22p4">
<span class="pali m-text">icchaṭṭā vilapiṁsu tā”.</span><br />
</p>
<p id="thi-ap17c23p1">
<span class="pali m-text">Tāsaṁ sokapahānatthaṁ,</span><br />
</p>
<p id="thi-ap17c23p2">
<span class="pali m-text">avoca madhuraṁ giraṁ;</span><br />
</p>
<p id="thi-ap17c23p3">
<span class="pali m-text">“Ruditena alaṁ puttā,</span><br />
</p>
<p id="thi-ap17c23p4">
<span class="pali m-text">hāsakāloyamajja vo.</span><br />
</p>
<p id="thi-ap17c24p1">
<span class="pali m-text">Pariññātaṁ mayā dukkhaṁ,</span><br />
</p>
<p id="thi-ap17c24p2">
<span class="pali m-text">dukkhahetu vivajjito;</span><br />
</p>
<p id="thi-ap17c24p3">
<span class="pali m-text">Nirodho me sacchikato,</span><br />
</p>
<p id="thi-ap17c24p4">
<span class="pali m-text">maggo cāpi subhāvito.</span><br />
</p>
<p id="thi-ap17c25p1">
<span class="pali m-text">Paṭhamaṁ bhāṇavāraṁ.</span><br />
</p>
<p id="thi-ap17c26p1">
<span class="pali m-text">Pariciṇṇo mayā satthā,</span><br />
</p>
<p id="thi-ap17c26p2">
<span class="pali m-text">kataṁ buddhassa sāsanaṁ;</span><br />
</p>
<p id="thi-ap17c26p3">
<span class="pali m-text">Ohito garuko bhāro,</span><br />
</p>
<p id="thi-ap17c26p4">
<span class="pali m-text">bhavanetti samūhatā.</span><br />
</p>
<p id="thi-ap17c27p1">
<span class="pali m-text">Yassatthāya pabbajitā,</span><br />
</p>
<p id="thi-ap17c27p2">
<span class="pali m-text">agārasmānagāriyaṁ;</span><br />
</p>
<p id="thi-ap17c27p3">
<span class="pali m-text">So me attho anuppatto,</span><br />
</p>
<p id="thi-ap17c27p4">
<span class="pali m-text">sabbasaṁyojanakkhayo.</span><br />
</p>
<p id="thi-ap17c28p1">
<span class="pali m-text">Buddho tassa ca saddhammo,</span><br />
</p>
<p id="thi-ap17c28p2">
<span class="pali m-text">anūno yāva tiṭṭhati;</span><br />
</p>
<p id="thi-ap17c28p3">
<span class="pali m-text">Nibbātuṁ tāva kālo me,</span><br />
</p>
<p id="thi-ap17c28p4">
<span class="pali m-text">mā maṁ socatha puttikā.</span><br />
</p>
<p id="thi-ap17c29p1">
<span class="pali m-text">Koṇḍaññānandanandādī,</span><br />
</p>
<p id="thi-ap17c29p2">
<span class="pali m-text">tiṭṭhanti rāhulo jino;</span><br />
</p>
<p id="thi-ap17c29p3">
<span class="pali m-text">Sukhito sahito saṅgho,</span><br />
</p>
<p id="thi-ap17c29p4">
<span class="pali m-text">hatadabbā ca titthiyā.</span><br />
</p>
<p id="thi-ap17c30p1">
<span class="pali m-text">Okkākavaṁsassa yaso,</span><br />
</p>
<p id="thi-ap17c30p2">
<span class="pali m-text">ussito māramaddano;</span><br />
</p>
<p id="thi-ap17c30p3">
<span class="pali m-text">Nanu sampati kālo me,</span><br />
</p>
<p id="thi-ap17c30p4">
<span class="pali m-text">nibbānatthāya puttikā.</span><br />
</p>
<p id="thi-ap17c31p1">
<span class="pali m-text">Cirappabhuti yaṁ mayhaṁ,</span><br />
</p>
<p id="thi-ap17c31p2">
<span class="pali m-text">patthitaṁ ajja sijjhate;</span><br />
</p>
<p id="thi-ap17c31p3">
<span class="pali m-text">Ānandabherikāloyaṁ,</span><br />
</p>
<p id="thi-ap17c31p4">
<span class="pali m-text">kiṁ vo assūhi puttikā.</span><br />
</p>
<p id="thi-ap17c32p1">
<span class="pali m-text">Sace mayi dayā atthi,</span><br />
</p>
<p id="thi-ap17c32p2">
<span class="pali m-text">yadi catthi kataññutā;</span><br />
</p>
<p id="thi-ap17c32p3">
<span class="pali m-text">Saddhammaṭṭhitiyā sabbā,</span><br />
</p>
<p id="thi-ap17c32p4">
<span class="pali m-text">karotha vīriyaṁ daḷhaṁ.</span><br />
</p>
<p id="thi-ap17c33p1">
<span class="pali m-text">Thīnaṁ adāsi pabbajjaṁ,</span><br />
</p>
<p id="thi-ap17c33p2">
<span class="pali m-text">sambuddho yācito mayā;</span><br />
</p>
<p id="thi-ap17c33p3">
<span class="pali m-text">Tasmā yathāhaṁ nandissaṁ,</span><br />
</p>
<p id="thi-ap17c33p4">
<span class="pali m-text">tathā tamanutiṭṭhatha”.</span><br />
</p>
<p id="thi-ap17c34p1">
<span class="pali m-text">Tā evamanusāsitvā,</span><br />
</p>
<p id="thi-ap17c34p2">
<span class="pali m-text">bhikkhunīhi purakkhatā;</span><br />
</p>
<p id="thi-ap17c34p3">
<span class="pali m-text">Upecca buddhaṁ vanditvā,</span><br />
</p>
<p id="thi-ap17c34p4">
<span class="pali m-text">idaṁ vacanamabravi.</span><br />
</p>
<p id="thi-ap17c35p1">
<span class="pali m-text">“Ahaṁ sugata te mātā,</span><br />
</p>
<p id="thi-ap17c35p2">
<span class="pali m-text">tvañca vīra pitā mama;</span><br />
</p>
<p id="thi-ap17c35p3">
<span class="pali m-text">Saddhammasukhada nātha,</span><br />
</p>
<p id="thi-ap17c35p4">
<span class="pali m-text">tayā jātāmhi gotama.</span><br />
</p>
<p id="thi-ap17c36p1">
<span class="pali m-text">Saṁvaddhitoyaṁ sugata,</span><br />
</p>
<p id="thi-ap17c36p2">
<span class="pali m-text">rūpakāyo mayā tava;</span><br />
</p>
<p id="thi-ap17c36p3">
<span class="pali m-text">Anindito dhammakāyo,</span><br />
</p>
<p id="thi-ap17c36p4">
<span class="pali m-text">mama saṁvaddhito tayā.</span><br />
</p>
<p id="thi-ap17c37p1">
<span class="pali m-text">Muhuttaṁ taṇhāsamaṇaṁ,</span><br />
</p>
<p id="thi-ap17c37p2">
<span class="pali m-text">khīraṁ tvaṁ pāyito mayā;</span><br />
</p>
<p id="thi-ap17c37p3">
<span class="pali m-text">Tayāhaṁ santamaccantaṁ,</span><br />
</p>
<p id="thi-ap17c37p4">
<span class="pali m-text">dhammakhīrañhi pāyitā.</span><br />
</p>
<p id="thi-ap17c38p1">
<span class="pali m-text">Bandhanārakkhane mayhaṁ,</span><br />
</p>
<p id="thi-ap17c38p2">
<span class="pali m-text">anaṇo tvaṁ mahāmune;</span><br />
</p>
<p id="thi-ap17c38p3">
<span class="pali m-text">Puttakāmā thiyo yācaṁ,</span><br />
</p>
<p id="thi-ap17c38p4">
<span class="pali m-text">labhanti tādisaṁ sutaṁ.</span><br />
</p>
<p id="thi-ap17c39p1">
<span class="pali m-text">Mandhātādinarindānaṁ,</span><br />
</p>
<p id="thi-ap17c39p2">
<span class="pali m-text">yā mātā sā bhavaṇṇave;</span><br />
</p>
<p id="thi-ap17c39p3">
<span class="pali m-text">Nimuggāhaṁ tayā putta,</span><br />
</p>
<p id="thi-ap17c39p4">
<span class="pali m-text">tāritā bhavasāgarā.</span><br />
</p>
<p id="thi-ap17c40p1">
<span class="pali m-text">Rañño mātā mahesīti,</span><br />
</p>
<p id="thi-ap17c40p2">
<span class="pali m-text">sulabhaṁ nāmamitthinaṁ;</span><br />
</p>
<p id="thi-ap17c40p3">
<span class="pali m-text">Buddhamātāti yaṁ nāmaṁ,</span><br />
</p>
<p id="thi-ap17c40p4">
<span class="pali m-text">etaṁ paramadullabhaṁ.</span><br />
</p>
<p id="thi-ap17c41p1">
<span class="pali m-text">Tañca laddhaṁ mahāvīra,</span><br />
</p>
<p id="thi-ap17c41p2">
<span class="pali m-text">paṇidhānaṁ mamaṁ tayā;</span><br />
</p>
<p id="thi-ap17c41p3">
<span class="pali m-text">Aṇukaṁ vā mahantaṁ vā,</span><br />
</p>
<p id="thi-ap17c41p4">
<span class="pali m-text">taṁ sabbaṁ pūritaṁ mayā.</span><br />
</p>
<p id="thi-ap17c42p1">
<span class="pali m-text">Parinibbātumicchāmi,</span><br />
</p>
<p id="thi-ap17c42p2">
<span class="pali m-text">vihāyemaṁ kaḷevaraṁ;</span><br />
</p>
<p id="thi-ap17c42p3">
<span class="pali m-text">Anujānāhi me vīra,</span><br />
</p>
<p id="thi-ap17c42p4">
<span class="pali m-text">dukkhantakara nāyaka.</span><br />
</p>
<p id="thi-ap17c43p1">
<span class="pali m-text">Cakkaṅkusadhajākiṇṇe,</span><br />
</p>
<p id="thi-ap17c43p2">
<span class="pali m-text">pāde kamalakomale;</span><br />
</p>
<p id="thi-ap17c43p3">
<span class="pali m-text">Pasārehi paṇāmaṁ te,</span><br />
</p>
<p id="thi-ap17c43p4">
<span class="pali m-text">karissaṁ puttauttame.</span><br />
</p>
<p id="thi-ap17c44p1">
<span class="pali m-text">Suvaṇṇarāsisaṅkāsaṁ,</span><br />
</p>
<p id="thi-ap17c44p2">
<span class="pali m-text">sarīraṁ kuru pākaṭaṁ;</span><br />
</p>
<p id="thi-ap17c44p3">
<span class="pali m-text">Katvā dehaṁ sudiṭṭhaṁ te,</span><br />
</p>
<p id="thi-ap17c44p4">
<span class="pali m-text">santiṁ gacchāmi nāyaka”.</span><br />
</p>
<p id="thi-ap17c45p1">
<span class="pali m-text">Dvattiṁsalakkhaṇūpetaṁ,</span><br />
</p>
<p id="thi-ap17c45p2">
<span class="pali m-text">suppabhālaṅkataṁ tanuṁ;</span><br />
</p>
<p id="thi-ap17c45p3">
<span class="pali m-text">Sañjhāghanāva bālakkaṁ,</span><br />
</p>
<p id="thi-ap17c45p4">
<span class="pali m-text">mātucchaṁ dassayī jino.</span><br />
</p>
<p id="thi-ap17c46p1">
<span class="pali m-text">Phullāravindasaṅkāse,</span><br />
</p>
<p id="thi-ap17c46p2">
<span class="pali m-text">taruṇādiccasappabhe;</span><br />
</p>
<p id="thi-ap17c46p3">
<span class="pali m-text">Cakkaṅkite pādatale,</span><br />
</p>
<p id="thi-ap17c46p4">
<span class="pali m-text">tato sā sirasā pati.</span><br />
</p>
<p id="thi-ap17c47p1">
<span class="pali m-text">“Paṇamāmi narādicca,</span><br />
</p>
<p id="thi-ap17c47p2">
<span class="pali m-text">ādiccakulaketukaṁ;</span><br />
</p>
<p id="thi-ap17c47p3">
<span class="pali m-text">Pacchime maraṇe mayhaṁ,</span><br />
</p>
<p id="thi-ap17c47p4">
<span class="pali m-text">na taṁ ikkhāmahaṁ puno.</span><br />
</p>
<p id="thi-ap17c48p1">
<span class="pali m-text">Itthiyo nāma lokagga,</span><br />
</p>
<p id="thi-ap17c48p2">
<span class="pali m-text">sabbadosākarā matā;</span><br />
</p>
<p id="thi-ap17c48p3">
<span class="pali m-text">Yadi ko catthi doso me,</span><br />
</p>
<p id="thi-ap17c48p4">
<span class="pali m-text">khamassu karuṇākara.</span><br />
</p>
<p id="thi-ap17c49p1">
<span class="pali m-text">Itthikānañca pabbajjaṁ,</span><br />
</p>
<p id="thi-ap17c49p2">
<span class="pali m-text">haṁ taṁ yāciṁ punappunaṁ;</span><br />
</p>
<p id="thi-ap17c49p3">
<span class="pali m-text">Tattha ce atthi doso me,</span><br />
</p>
<p id="thi-ap17c49p4">
<span class="pali m-text">taṁ khamassu narāsabha.</span><br />
</p>
<p id="thi-ap17c50p1">
<span class="pali m-text">Mayā bhikkhuniyo vīra,</span><br />
</p>
<p id="thi-ap17c50p2">
<span class="pali m-text">tavānuññāya sāsitā;</span><br />
</p>
<p id="thi-ap17c50p3">
<span class="pali m-text">Tatra ce atthi dunnītaṁ,</span><br />
</p>
<p id="thi-ap17c50p4">
<span class="pali m-text">taṁ khamassu khamādhipa”.</span><br />
</p>
<p id="thi-ap17c51p1">
<span class="pali m-text">“Akkhante nāma khantabbaṁ,</span><br />
</p>
<p id="thi-ap17c51p2">
<span class="pali m-text">kiṁ bhave guṇabhūsane;</span><br />
</p>
<p id="thi-ap17c51p3">
<span class="pali m-text">Kimuttaraṁ te vakkhāmi,</span><br />
</p>
<p id="thi-ap17c51p4">
<span class="pali m-text">nibbānāya vajantiyā.</span><br />
</p>
<p id="thi-ap17c52p1">
<span class="pali m-text">Suddhe anūne mama bhikkhusaṅghe,</span><br />
</p>
<p id="thi-ap17c52p2">
<span class="pali m-text">Lokā ito nissarituṁ khamante;</span><br />
</p>
<p id="thi-ap17c52p3">
<span class="pali m-text">Pabhātakāle byasanaṅgatānaṁ,</span><br />
</p>
<p id="thi-ap17c52p4">
<span class="pali m-text">Disvāna niyyātiva candalekhā”.</span><br />
</p>
<p id="thi-ap17c53p1">
<span class="pali m-text">Tadetarā bhikkhuniyo jinaggaṁ,</span><br />
</p>
<p id="thi-ap17c53p2">
<span class="pali m-text">Tārāva candānugatā sumeruṁ;</span><br />
</p>
<p id="thi-ap17c53p3">
<span class="pali m-text">Padakkhiṇaṁ kacca nipacca pāde,</span><br />
</p>
<p id="thi-ap17c53p4">
<span class="pali m-text">Ṭhitā mukhantaṁ samudikkhamānā.</span><br />
</p>
<p id="thi-ap17c54p1">
<span class="pali m-text">“Na tittipubbaṁ tava dassanena,</span><br />
</p>
<p id="thi-ap17c54p2">
<span class="pali m-text">Cakkhuṁ na sotaṁ tava bhāsitena;</span><br />
</p>
<p id="thi-ap17c54p3">
<span class="pali m-text">Cittaṁ mamaṁ kevalamekameva,</span><br />
</p>
<p id="thi-ap17c54p4">
<span class="pali m-text">Pappuyya taṁ dhammarasena titti.</span><br />
</p>
<p id="thi-ap17c55p1">
<span class="pali m-text">Nadato parisāyaṁ te,</span><br />
</p>
<p id="thi-ap17c55p2">
<span class="pali m-text">vāditabbapahārino;</span><br />
</p>
<p id="thi-ap17c55p3">
<span class="pali m-text">Ye te dakkhanti vadanaṁ,</span><br />
</p>
<p id="thi-ap17c55p4">
<span class="pali m-text">dhaññā te narapuṅgava.</span><br />
</p>
<p id="thi-ap17c56p1">
<span class="pali m-text">Dīghaṅgulī tambanakhe,</span><br />
</p>
<p id="thi-ap17c56p2">
<span class="pali m-text">subhe āyatapaṇhike;</span><br />
</p>
<p id="thi-ap17c56p3">
<span class="pali m-text">Ye pāde paṇamissanti,</span><br />
</p>
<p id="thi-ap17c56p4">
<span class="pali m-text">tepi dhaññā guṇandhara.</span><br />
</p>
<p id="thi-ap17c57p1">
<span class="pali m-text">Madhurāni pahaṭṭhāni,</span><br />
</p>
<p id="thi-ap17c57p2">
<span class="pali m-text">dosagghāni hitāni ca;</span><br />
</p>
<p id="thi-ap17c57p3">
<span class="pali m-text">Ye te vākyāni suyyanti,</span><br />
</p>
<p id="thi-ap17c57p4">
<span class="pali m-text">tepi dhaññā naruttama.</span><br />
</p>
<p id="thi-ap17c58p1">
<span class="pali m-text">Dhaññāhaṁ te mahāvīra,</span><br />
</p>
<p id="thi-ap17c58p2">
<span class="pali m-text">pādapūjanatapparā;</span><br />
</p>
<p id="thi-ap17c58p3">
<span class="pali m-text">Tiṇṇasaṁsārakantārā,</span><br />
</p>
<p id="thi-ap17c58p4">
<span class="pali m-text">suvākyena sirīmato”.</span><br />
</p>
<p id="thi-ap17c59p1">
<span class="pali m-text">Tato sā anusāvetvā,</span><br />
</p>
<p id="thi-ap17c59p2">
<span class="pali m-text">bhikkhusaṅghampi subbatā;</span><br />
</p>
<p id="thi-ap17c59p3">
<span class="pali m-text">Rāhulānandanande ca,</span><br />
</p>
<p id="thi-ap17c59p4">
<span class="pali m-text">vanditvā idamabravi.</span><br />
</p>
<p id="thi-ap17c60p1">
<span class="pali m-text">“Āsīvisālayasame,</span><br />
</p>
<p id="thi-ap17c60p2">
<span class="pali m-text">rogāvāse kaḷevare;</span><br />
</p>
<p id="thi-ap17c60p3">
<span class="pali m-text">Nibbindā dukkhasaṅghāṭe,</span><br />
</p>
<p id="thi-ap17c60p4">
<span class="pali m-text">jarāmaraṇagocare.</span><br />
</p>
<p id="thi-ap17c61p1">
<span class="pali m-text">Nānākalimalākiṇṇe,</span><br />
</p>
<p id="thi-ap17c61p2">
<span class="pali m-text">parāyatte nirīhake;</span><br />
</p>
<p id="thi-ap17c61p3">
<span class="pali m-text">Tena nibbātumicchāmi,</span><br />
</p>
<p id="thi-ap17c61p4">
<span class="pali m-text">anumaññatha puttakā”.</span><br />
</p>
<p id="thi-ap17c62p1">
<span class="pali m-text">Nando rāhulabhaddo ca,</span><br />
</p>
<p id="thi-ap17c62p2">
<span class="pali m-text">vītasokā nirāsavā;</span><br />
</p>
<p id="thi-ap17c62p3">
<span class="pali m-text">Ṭhitācalaṭṭhiti thirā,</span><br />
</p>
<p id="thi-ap17c62p4">
<span class="pali m-text">dhammatamanucintayuṁ.</span><br />
</p>
<p id="thi-ap17c63p1">
<span class="pali m-text">“Dhiratthu saṅkhataṁ lolaṁ,</span><br />
</p>
<p id="thi-ap17c63p2">
<span class="pali m-text">asāraṁ kadalūpamaṁ;</span><br />
</p>
<p id="thi-ap17c63p3">
<span class="pali m-text">Māyāmarīcisadisaṁ,</span><br />
</p>
<p id="thi-ap17c63p4">
<span class="pali m-text">ittaraṁ anavaṭṭhitaṁ.</span><br />
</p>
<p id="thi-ap17c64p1">
<span class="pali m-text">Yattha nāma jinassāyaṁ,</span><br />
</p>
<p id="thi-ap17c64p2">
<span class="pali m-text">mātucchā buddhaposikā;</span><br />
</p>
<p id="thi-ap17c64p3">
<span class="pali m-text">Gotamī nidhanaṁ yāti,</span><br />
</p>
<p id="thi-ap17c64p4">
<span class="pali m-text">aniccaṁ sabbasaṅkhataṁ”.</span><br />
</p>
<p id="thi-ap17c65p1">
<span class="pali m-text">Ānando ca tadā sekho,</span><br />
</p>
<p id="thi-ap17c65p2">
<span class="pali m-text">sokaṭṭo jinavacchalo;</span><br />
</p>
<p id="thi-ap17c65p3">
<span class="pali m-text">Tatthassūni karonto so,</span><br />
</p>
<p id="thi-ap17c65p4">
<span class="pali m-text">karuṇaṁ paridevati.</span><br />
</p>
<p id="thi-ap17c66p1">
<span class="pali m-text">“Hā santiṁ gotamī yāti,</span><br />
</p>
<p id="thi-ap17c66p2">
<span class="pali m-text">nūna buddhopi nibbutiṁ;</span><br />
</p>
<p id="thi-ap17c66p3">
<span class="pali m-text">Gacchati na cireneva,</span><br />
</p>
<p id="thi-ap17c66p4">
<span class="pali m-text">aggiriva nirindhano”.</span><br />
</p>
<p id="thi-ap17c67p1">
<span class="pali m-text">Evaṁ vilāpamānaṁ taṁ,</span><br />
</p>
<p id="thi-ap17c67p2">
<span class="pali m-text">ānandaṁ āha gotamī;</span><br />
</p>
<p id="thi-ap17c67p3">
<span class="pali m-text">Sutasāgaragambhīra-</span><br />
</p>
<p id="thi-ap17c67p4">
<span class="pali m-text">buddhopaṭṭhānatappara.</span><br />
</p>
<p id="thi-ap17c68p1">
<span class="pali m-text">“Na yuttaṁ socituṁ putta,</span><br />
</p>
<p id="thi-ap17c68p2">
<span class="pali m-text">hāsakāle upaṭṭhite;</span><br />
</p>
<p id="thi-ap17c68p3">
<span class="pali m-text">Tayā me saraṇaṁ putta,</span><br />
</p>
<p id="thi-ap17c68p4">
<span class="pali m-text">nibbānaṁ tamupāgataṁ.</span><br />
</p>
<p id="thi-ap17c69p1">
<span class="pali m-text">Tayā tāta samajjhiṭṭho,</span><br />
</p>
<p id="thi-ap17c69p2">
<span class="pali m-text">pabbajjaṁ anujāni no;</span><br />
</p>
<p id="thi-ap17c69p3">
<span class="pali m-text">Mā putta vimano hohi,</span><br />
</p>
<p id="thi-ap17c69p4">
<span class="pali m-text">saphalo te parissamo.</span><br />
</p>
<p id="thi-ap17c70p1">
<span class="pali m-text">Yaṁ na diṭṭhaṁ purāṇehi,</span><br />
</p>
<p id="thi-ap17c70p2">
<span class="pali m-text">titthikācariyehipi;</span><br />
</p>
<p id="thi-ap17c70p3">
<span class="pali m-text">Taṁ padaṁ sukumārīhi,</span><br />
</p>
<p id="thi-ap17c70p4">
<span class="pali m-text">sattavassāhi veditaṁ.</span><br />
</p>
<p id="thi-ap17c71p1">
<span class="pali m-text">Buddhasāsanapāleta,</span><br />
</p>
<p id="thi-ap17c71p2">
<span class="pali m-text">pacchimaṁ dassanaṁ tava;</span><br />
</p>
<p id="thi-ap17c71p3">
<span class="pali m-text">Tattha gacchāmahaṁ putta,</span><br />
</p>
<p id="thi-ap17c71p4">
<span class="pali m-text">gato yattha na dissate.</span><br />
</p>
<p id="thi-ap17c72p1">
<span class="pali m-text">Kadāci dhammaṁ desento,</span><br />
</p>
<p id="thi-ap17c72p2">
<span class="pali m-text">khipī lokagganāyako;</span><br />
</p>
<p id="thi-ap17c72p3">
<span class="pali m-text">Tadāhaṁ āsīsavācaṁ,</span><br />
</p>
<p id="thi-ap17c72p4">
<span class="pali m-text">avocaṁ anukampikā.</span><br />
</p>
<p id="thi-ap17c73p1">
<span class="pali m-text">‘Ciraṁ jīva mahāvīra,</span><br />
</p>
<p id="thi-ap17c73p2">
<span class="pali m-text">kappaṁ tiṭṭha mahāmune;</span><br />
</p>
<p id="thi-ap17c73p3">
<span class="pali m-text">Sabbalokassa atthāya,</span><br />
</p>
<p id="thi-ap17c73p4">
<span class="pali m-text">bhavassu ajarāmaro’.</span><br />
</p>
<p id="thi-ap17c74p1">
<span class="pali m-text">Taṁ tathāvādiniṁ buddho,</span><br />
</p>
<p id="thi-ap17c74p2">
<span class="pali m-text">mamaṁ so etadabravi;</span><br />
</p>
<p id="thi-ap17c74p3">
<span class="pali m-text">‘Na hevaṁ vandiyā buddhā,</span><br />
</p>
<p id="thi-ap17c74p4">
<span class="pali m-text">yathā vandasi gotamī’.</span><br />
</p>
<p id="thi-ap17c75p1">
<span class="pali m-text">‘Kathaṁ carahi sabbaññū,</span><br />
</p>
<p id="thi-ap17c75p2">
<span class="pali m-text">vanditabbā tathāgatā;</span><br />
</p>
<p id="thi-ap17c75p3">
<span class="pali m-text">Kathaṁ avandiyā buddhā,</span><br />
</p>
<p id="thi-ap17c75p4">
<span class="pali m-text">taṁ me akkhāhi pucchito’.</span><br />
</p>
<p id="thi-ap17c76p1">
<span class="pali m-text">‘Āraddhavīriye pahitatte,</span><br />
</p>
<p id="thi-ap17c76p2">
<span class="pali m-text">Niccaṁ daḷhaparakkame;</span><br />
</p>
<p id="thi-ap17c76p3">
<span class="pali m-text">Samagge sāvake passa,</span><br />
</p>
<p id="thi-ap17c76p4">
<span class="pali m-text">Etaṁ buddhānavandanaṁ’.</span><br />
</p>
<p id="thi-ap17c77p1">
<span class="pali m-text">Tato upassayaṁ gantvā,</span><br />
</p>
<p id="thi-ap17c77p2">
<span class="pali m-text">ekikāhaṁ vicintayiṁ;</span><br />
</p>
<p id="thi-ap17c77p3">
<span class="pali m-text">‘Samaggaparisaṁ nātho,</span><br />
</p>
<p id="thi-ap17c77p4">
<span class="pali m-text">rodhesi tibhavantago.</span><br />
</p>
<p id="thi-ap17c78p1">
<span class="pali m-text">Handāhaṁ parinibbissaṁ,</span><br />
</p>
<p id="thi-ap17c78p2">
<span class="pali m-text">mā vipattitamaddasaṁ’;</span><br />
</p>
<p id="thi-ap17c78p3">
<span class="pali m-text">Evāhaṁ cintayitvāna,</span><br />
</p>
<p id="thi-ap17c78p4">
<span class="pali m-text">disvāna isisattamaṁ.</span><br />
</p>
<p id="thi-ap17c79p1">
<span class="pali m-text">Parinibbānakālaṁ me,</span><br />
</p>
<p id="thi-ap17c79p2">
<span class="pali m-text">ārocesiṁ vināyakaṁ;</span><br />
</p>
<p id="thi-ap17c79p3">
<span class="pali m-text">Tato so samanuññāsi,</span><br />
</p>
<p id="thi-ap17c79p4">
<span class="pali m-text">‘kālaṁ jānāhi gotamī’.</span><br />
</p>
<p id="thi-ap17c80p1">
<span class="pali m-text">Kilesā jhāpitā mayhaṁ,</span><br />
</p>
<p id="thi-ap17c80p2">
<span class="pali m-text">…pe…</span><br />
</p>
<p id="thi-ap17c80p3">
<span class="pali m-text">viharāmi anāsavā.</span><br />
</p>
<p id="thi-ap17c81p1">
<span class="pali m-text">Svāgataṁ vata me āsi,</span><br />
</p>
<p id="thi-ap17c81p2">
<span class="pali m-text">…pe…</span><br />
</p>
<p id="thi-ap17c81p3">
<span class="pali m-text">kataṁ buddhassa sāsanaṁ.</span><br />
</p>
<p id="thi-ap17c82p1">
<span class="pali m-text">Paṭisambhidā catasso,</span><br />
</p>
<p id="thi-ap17c82p2">
<span class="pali m-text">…pe…</span><br />
</p>
<p id="thi-ap17c82p3">
<span class="pali m-text">kataṁ buddhassa sāsanaṁ”.</span><br />
</p>
<p id="thi-ap17c83p1">
<span class="pali m-text">“Thīnaṁ dhammābhisamaye,</span><br />
</p>
<p id="thi-ap17c83p2">
<span class="pali m-text">ye bālā vimatiṁ gatā;</span><br />
</p>
<p id="thi-ap17c83p3">
<span class="pali m-text">Tesaṁ diṭṭhippahānatthaṁ,</span><br />
</p>
<p id="thi-ap17c83p4">
<span class="pali m-text">iddhiṁ dassehi gotamī”.</span><br />
</p>
<p id="thi-ap17c84p1">
<span class="pali m-text">Tadā nipacca sambuddhaṁ,</span><br />
</p>
<p id="thi-ap17c84p2">
<span class="pali m-text">uppatitvāna ambaraṁ;</span><br />
</p>
<p id="thi-ap17c84p3">
<span class="pali m-text">Iddhī anekā dassesi,</span><br />
</p>
<p id="thi-ap17c84p4">
<span class="pali m-text">buddhānuññāya gotamī.</span><br />
</p>
<p id="thi-ap17c85p1">
<span class="pali m-text">Ekikā bahudhā āsi,</span><br />
</p>
<p id="thi-ap17c85p2">
<span class="pali m-text">bahukā cekikā tathā;</span><br />
</p>
<p id="thi-ap17c85p3">
<span class="pali m-text">Āvibhāvaṁ tirobhāvaṁ,</span><br />
</p>
<p id="thi-ap17c85p4">
<span class="pali m-text">tirokuṭṭaṁ tironagaṁ.</span><br />
</p>
<p id="thi-ap17c86p1">
<span class="pali m-text">Asajjamānā agamā,</span><br />
</p>
<p id="thi-ap17c86p2">
<span class="pali m-text">bhūmiyampi nimujjatha;</span><br />
</p>
<p id="thi-ap17c86p3">
<span class="pali m-text">Abhijjamāne udake,</span><br />
</p>
<p id="thi-ap17c86p4">
<span class="pali m-text">agañchi mahiyā yathā.</span><br />
</p>
<p id="thi-ap17c87p1">
<span class="pali m-text">Sakuṇīva tathākāse,</span><br />
</p>
<p id="thi-ap17c87p2">
<span class="pali m-text">pallaṅkena kamī tadā;</span><br />
</p>
<p id="thi-ap17c87p3">
<span class="pali m-text">Vasaṁ vattesi kāyena,</span><br />
</p>
<p id="thi-ap17c87p4">
<span class="pali m-text">yāva brahmanivesanaṁ.</span><br />
</p>
<p id="thi-ap17c88p1">
<span class="pali m-text">Sineruṁ daṇḍaṁ katvāna,</span><br />
</p>
<p id="thi-ap17c88p2">
<span class="pali m-text">chattaṁ katvā mahāmahiṁ;</span><br />
</p>
<p id="thi-ap17c88p3">
<span class="pali m-text">Samūlaṁ parivattetvā,</span><br />
</p>
<p id="thi-ap17c88p4">
<span class="pali m-text">dhārayaṁ caṅkamī nabhe.</span><br />
</p>
<p id="thi-ap17c89p1">
<span class="pali m-text">Chassūrodayakāleva,</span><br />
</p>
<p id="thi-ap17c89p2">
<span class="pali m-text">lokañcākāsi dhūmikaṁ;</span><br />
</p>
<p id="thi-ap17c89p3">
<span class="pali m-text">Yugante viya lokaṁ sā,</span><br />
</p>
<p id="thi-ap17c89p4">
<span class="pali m-text">jālāmālākulaṁ akā.</span><br />
</p>
<p id="thi-ap17c90p1">
<span class="pali m-text">Mucalindaṁ mahāselaṁ,</span><br />
</p>
<p id="thi-ap17c90p2">
<span class="pali m-text">merumūlanadantare;</span><br />
</p>
<p id="thi-ap17c90p3">
<span class="pali m-text">Sāsapāriva sabbāni,</span><br />
</p>
<p id="thi-ap17c90p4">
<span class="pali m-text">ekenaggahi muṭṭhinā.</span><br />
</p>
<p id="thi-ap17c91p1">
<span class="pali m-text">Aṅgulaggena chādesi,</span><br />
</p>
<p id="thi-ap17c91p2">
<span class="pali m-text">bhākaraṁ sanisākaraṁ;</span><br />
</p>
<p id="thi-ap17c91p3">
<span class="pali m-text">Candasūrasahassāni,</span><br />
</p>
<p id="thi-ap17c91p4">
<span class="pali m-text">āveḷamiva dhārayi.</span><br />
</p>
<p id="thi-ap17c92p1">
<span class="pali m-text">Catusāgaratoyāni,</span><br />
</p>
<p id="thi-ap17c92p2">
<span class="pali m-text">dhārayī ekapāṇinā;</span><br />
</p>
<p id="thi-ap17c92p3">
<span class="pali m-text">Yugantajaladākāraṁ,</span><br />
</p>
<p id="thi-ap17c92p4">
<span class="pali m-text">mahāvassaṁ pavassatha.</span><br />
</p>
<p id="thi-ap17c93p1">
<span class="pali m-text">Cakkavattiṁ saparisaṁ,</span><br />
</p>
<p id="thi-ap17c93p2">
<span class="pali m-text">māpayī sā nabhattale;</span><br />
</p>
<p id="thi-ap17c93p3">
<span class="pali m-text">Garuḷaṁ dviradaṁ sīhaṁ,</span><br />
</p>
<p id="thi-ap17c93p4">
<span class="pali m-text">vinadantaṁ padassayi.</span><br />
</p>
<p id="thi-ap17c94p1">
<span class="pali m-text">Ekikā abhinimmitvā,</span><br />
</p>
<p id="thi-ap17c94p2">
<span class="pali m-text">Appameyyaṁ bhikkhunīgaṇaṁ;</span><br />
</p>
<p id="thi-ap17c94p3">
<span class="pali m-text">Puna antaradhāpetvā,</span><br />
</p>
<p id="thi-ap17c94p4">
<span class="pali m-text">Ekikā munimabravi.</span><br />
</p>
<p id="thi-ap17c95p1">
<span class="pali m-text">“Mātucchā te mahāvīra,</span><br />
</p>
<p id="thi-ap17c95p2">
<span class="pali m-text">tava sāsanakārikā;</span><br />
</p>
<p id="thi-ap17c95p3">
<span class="pali m-text">Anuppattā sakaṁ atthaṁ,</span><br />
</p>
<p id="thi-ap17c95p4">
<span class="pali m-text">pāde vandāmi cakkhuma”.</span><br />
</p>
<p id="thi-ap17c96p1">
<span class="pali m-text">Dassetvā vividhā iddhī,</span><br />
</p>
<p id="thi-ap17c96p2">
<span class="pali m-text">orohitvā nabhattalā;</span><br />
</p>
<p id="thi-ap17c96p3">
<span class="pali m-text">Vanditvā lokapajjotaṁ,</span><br />
</p>
<p id="thi-ap17c96p4">
<span class="pali m-text">ekamantaṁ nisīdi sā.</span><br />
</p>
<p id="thi-ap17c97p1">
<span class="pali m-text">“Sā vīsavassasatikā,</span><br />
</p>
<p id="thi-ap17c97p2">
<span class="pali m-text">jātiyāhaṁ mahāmune;</span><br />
</p>
<p id="thi-ap17c97p3">
<span class="pali m-text">Alamettāvatā vīra,</span><br />
</p>
<p id="thi-ap17c97p4">
<span class="pali m-text">nibbāyissāmi nāyaka”.</span><br />
</p>
<p id="thi-ap17c98p1">
<span class="pali m-text">Tadātivimhitā sabbā,</span><br />
</p>
<p id="thi-ap17c98p2">
<span class="pali m-text">parisā sā katañjalī;</span><br />
</p>
<p id="thi-ap17c98p3">
<span class="pali m-text">“Avocayye kathaṁ āsi,</span><br />
</p>
<p id="thi-ap17c98p4">
<span class="pali m-text">atuliddhiparakkamā”.</span><br />
</p>
<p id="thi-ap17c99p1">
<span class="pali m-text">“Padumuttaro nāma jino,</span><br />
</p>
<p id="thi-ap17c99p2">
<span class="pali m-text">sabbadhammesu cakkhumā;</span><br />
</p>
<p id="thi-ap17c99p3">
<span class="pali m-text">Ito satasahassamhi,</span><br />
</p>
<p id="thi-ap17c99p4">
<span class="pali m-text">kappe uppajji nāyako.</span><br />
</p>
<p id="thi-ap17c100p1">
<span class="pali m-text">Tadāhaṁ haṁsavatiyaṁ,</span><br />
</p>
<p id="thi-ap17c100p2">
<span class="pali m-text">jātāmaccakule ahuṁ;</span><br />
</p>
<p id="thi-ap17c100p3">
<span class="pali m-text">Sabbopakārasampanne,</span><br />
</p>
<p id="thi-ap17c100p4">
<span class="pali m-text">iddhe phīte mahaddhane.</span><br />
</p>
<p id="thi-ap17c101p1">
<span class="pali m-text">Kadāci pitunā saddhiṁ,</span><br />
</p>
<p id="thi-ap17c101p2">
<span class="pali m-text">dāsīgaṇapurakkhatā;</span><br />
</p>
<p id="thi-ap17c101p3">
<span class="pali m-text">Mahatā parivārena,</span><br />
</p>
<p id="thi-ap17c101p4">
<span class="pali m-text">taṁ upecca narāsabhaṁ.</span><br />
</p>
<p id="thi-ap17c102p1">
<span class="pali m-text">Vāsavaṁ viya vassantaṁ,</span><br />
</p>
<p id="thi-ap17c102p2">
<span class="pali m-text">dhammameghaṁ anāsavaṁ;</span><br />
</p>
<p id="thi-ap17c102p3">
<span class="pali m-text">Saradādiccasadisaṁ,</span><br />
</p>
<p id="thi-ap17c102p4">
<span class="pali m-text">raṁsijālasamujjalaṁ.</span><br />
</p>
<p id="thi-ap17c103p1">
<span class="pali m-text">Disvā cittaṁ pasādetvā,</span><br />
</p>
<p id="thi-ap17c103p2">
<span class="pali m-text">sutvā cassa subhāsitaṁ;</span><br />
</p>
<p id="thi-ap17c103p3">
<span class="pali m-text">Mātucchaṁ bhikkhuniṁ agge,</span><br />
</p>
<p id="thi-ap17c103p4">
<span class="pali m-text">ṭhapentaṁ naranāyakaṁ.</span><br />
</p>
<p id="thi-ap17c104p1">
<span class="pali m-text">Sutvā datvā mahādānaṁ,</span><br />
</p>
<p id="thi-ap17c104p2">
<span class="pali m-text">sattāhaṁ tassa tādino;</span><br />
</p>
<p id="thi-ap17c104p3">
<span class="pali m-text">Sasaṅghassa naraggassa,</span><br />
</p>
<p id="thi-ap17c104p4">
<span class="pali m-text">paccayāni bahūni ca.</span><br />
</p>
<p id="thi-ap17c105p1">
<span class="pali m-text">Nipacca pādamūlamhi,</span><br />
</p>
<p id="thi-ap17c105p2">
<span class="pali m-text">taṁ ṭhānamabhipatthayiṁ;</span><br />
</p>
<p id="thi-ap17c105p3">
<span class="pali m-text">Tato mahāparisatiṁ,</span><br />
</p>
<p id="thi-ap17c105p4">
<span class="pali m-text">avoca isisattamo.</span><br />
</p>
<p id="thi-ap17c106p1">
<span class="pali m-text">‘Yā sasaṅghaṁ abhojesi,</span><br />
</p>
<p id="thi-ap17c106p2">
<span class="pali m-text">sattāhaṁ lokanāyakaṁ;</span><br />
</p>
<p id="thi-ap17c106p3">
<span class="pali m-text">Tamahaṁ kittayissāmi,</span><br />
</p>
<p id="thi-ap17c106p4">
<span class="pali m-text">suṇātha mama bhāsato.</span><br />
</p>
<p id="thi-ap17c107p1">
<span class="pali m-text">Satasahassito kappe,</span><br />
</p>
<p id="thi-ap17c107p2">
<span class="pali m-text">okkākakulasambhavo;</span><br />
</p>
<p id="thi-ap17c107p3">
<span class="pali m-text">Gotamo nāma gottena,</span><br />
</p>
<p id="thi-ap17c107p4">
<span class="pali m-text">satthā loke bhavissati.</span><br />
</p>
<p id="thi-ap17c108p1">
<span class="pali m-text">Tassa dhammesu dāyādā,</span><br />
</p>
<p id="thi-ap17c108p2">
<span class="pali m-text">orasā dhammanimmitā;</span><br />
</p>
<p id="thi-ap17c108p3">
<span class="pali m-text">Gotamī nāma nāmena,</span><br />
</p>
<p id="thi-ap17c108p4">
<span class="pali m-text">hessati satthu sāvikā.</span><br />
</p>
<p id="thi-ap17c109p1">
<span class="pali m-text">Tassa buddhassa mātucchā,</span><br />
</p>
<p id="thi-ap17c109p2">
<span class="pali m-text">jīvitāpādikā ayaṁ;</span><br />
</p>
<p id="thi-ap17c109p3">
<span class="pali m-text">Rattaññūnañca aggattaṁ,</span><br />
</p>
<p id="thi-ap17c109p4">
<span class="pali m-text">bhikkhunīnaṁ labhissati’.</span><br />
</p>
<p id="thi-ap17c110p1">
<span class="pali m-text">Taṁ sutvāna pamoditvā,</span><br />
</p>
<p id="thi-ap17c110p2">
<span class="pali m-text">yāvajīvaṁ tadā jinaṁ;</span><br />
</p>
<p id="thi-ap17c110p3">
<span class="pali m-text">Paccayehi upaṭṭhitvā,</span><br />
</p>
<p id="thi-ap17c110p4">
<span class="pali m-text">tato kālaṅkatā ahaṁ.</span><br />
</p>
<p id="thi-ap17c111p1">
<span class="pali m-text">Tāvatiṁsesu devesu,</span><br />
</p>
<p id="thi-ap17c111p2">
<span class="pali m-text">sabbakāmasamiddhisu;</span><br />
</p>
<p id="thi-ap17c111p3">
<span class="pali m-text">Nibbattā dasahaṅgehi,</span><br />
</p>
<p id="thi-ap17c111p4">
<span class="pali m-text">aññe abhibhaviṁ ahaṁ.</span><br />
</p>
<p id="thi-ap17c112p1">
<span class="pali m-text">Rūpasaddehi gandhehi,</span><br />
</p>
<p id="thi-ap17c112p2">
<span class="pali m-text">rasehi phusanehi ca;</span><br />
</p>
<p id="thi-ap17c112p3">
<span class="pali m-text">Āyunāpi ca vaṇṇena,</span><br />
</p>
<p id="thi-ap17c112p4">
<span class="pali m-text">sukhena yasasāpi ca.</span><br />
</p>
<p id="thi-ap17c113p1">
<span class="pali m-text">Tathevādhipateyyena,</span><br />
</p>
<p id="thi-ap17c113p2">
<span class="pali m-text">adhigayha virocahaṁ;</span><br />
</p>
<p id="thi-ap17c113p3">
<span class="pali m-text">Ahosiṁ amarindassa,</span><br />
</p>
<p id="thi-ap17c113p4">
<span class="pali m-text">mahesī dayitā tahiṁ.</span><br />
</p>
<p id="thi-ap17c114p1">
<span class="pali m-text">Saṁsāre saṁsarantīhaṁ,</span><br />
</p>
<p id="thi-ap17c114p2">
<span class="pali m-text">kammavāyusameritā;</span><br />
</p>
<p id="thi-ap17c114p3">
<span class="pali m-text">Kāsissa rañño visaye,</span><br />
</p>
<p id="thi-ap17c114p4">
<span class="pali m-text">ajāyiṁ dāsagāmake.</span><br />
</p>
<p id="thi-ap17c115p1">
<span class="pali m-text">Pañcadāsasatānūnā,</span><br />
</p>
<p id="thi-ap17c115p2">
<span class="pali m-text">nivasanti tahiṁ tadā;</span><br />
</p>
<p id="thi-ap17c115p3">
<span class="pali m-text">Sabbesaṁ tattha yo jeṭṭho,</span><br />
</p>
<p id="thi-ap17c115p4">
<span class="pali m-text">tassa jāyā ahosahaṁ.</span><br />
</p>
<p id="thi-ap17c116p1">
<span class="pali m-text">Sayambhuno pañcasatā,</span><br />
</p>
<p id="thi-ap17c116p2">
<span class="pali m-text">gāmaṁ piṇḍāya pāvisuṁ;</span><br />
</p>
<p id="thi-ap17c116p3">
<span class="pali m-text">Te disvāna ahaṁ tuṭṭhā,</span><br />
</p>
<p id="thi-ap17c116p4">
<span class="pali m-text">saha sabbāhi itthibhi.</span><br />
</p>
<p id="thi-ap17c117p1">
<span class="pali m-text">Pūgā hutvāva sabbāyo,</span><br />
</p>
<p id="thi-ap17c117p2">
<span class="pali m-text">catumāse upaṭṭhahuṁ;</span><br />
</p>
<p id="thi-ap17c117p3">
<span class="pali m-text">Ticīvarāni datvāna,</span><br />
</p>
<p id="thi-ap17c117p4">
<span class="pali m-text">saṁsarimha sasāmikā.</span><br />
</p>
<p id="thi-ap17c118p1">
<span class="pali m-text">Tato cutā sabbāpi tā,</span><br />
</p>
<p id="thi-ap17c118p2">
<span class="pali m-text">tāvatiṁsagatā mayaṁ;</span><br />
</p>
<p id="thi-ap17c118p3">
<span class="pali m-text">Pacchime ca bhave dāni,</span><br />
</p>
<p id="thi-ap17c118p4">
<span class="pali m-text">jātā devadahe pure.</span><br />
</p>
<p id="thi-ap17c119p1">
<span class="pali m-text">Pitā añjanasakko me,</span><br />
</p>
<p id="thi-ap17c119p2">
<span class="pali m-text">mātā mama sulakkhaṇā;</span><br />
</p>
<p id="thi-ap17c119p3">
<span class="pali m-text">Tato kapilavatthusmiṁ,</span><br />
</p>
<p id="thi-ap17c119p4">
<span class="pali m-text">suddhodanagharaṁ gatā.</span><br />
</p>
<p id="thi-ap17c120p1">
<span class="pali m-text">Sesā sakyakule jātā,</span><br />
</p>
<p id="thi-ap17c120p2">
<span class="pali m-text">sakyānaṁ gharamāgamuṁ;</span><br />
</p>
<p id="thi-ap17c120p3">
<span class="pali m-text">Ahaṁ visiṭṭhā sabbāsaṁ,</span><br />
</p>
<p id="thi-ap17c120p4">
<span class="pali m-text">jinassāpādikā ahuṁ.</span><br />
</p>
<p id="thi-ap17c121p1">
<span class="pali m-text">Mama puttobhinikkhamma,</span><br />
</p>
<p id="thi-ap17c121p2">
<span class="pali m-text">buddho āsi vināyako;</span><br />
</p>
<p id="thi-ap17c121p3">
<span class="pali m-text">Pacchāhaṁ pabbajitvāna,</span><br />
</p>
<p id="thi-ap17c121p4">
<span class="pali m-text">satehi saha pañcahi.</span><br />
</p>
<p id="thi-ap17c122p1">
<span class="pali m-text">Sākiyānīhi dhīrāhi,</span><br />
</p>
<p id="thi-ap17c122p2">
<span class="pali m-text">saha santisukhaṁ phusiṁ;</span><br />
</p>
<p id="thi-ap17c122p3">
<span class="pali m-text">Ye tadā pubbajātiyaṁ,</span><br />
</p>
<p id="thi-ap17c122p4">
<span class="pali m-text">amhākaṁ āsu sāmino.</span><br />
</p>
<p id="thi-ap17c123p1">
<span class="pali m-text">Sahapuññassa kattāro,</span><br />
</p>
<p id="thi-ap17c123p2">
<span class="pali m-text">mahāsamayakārakā;</span><br />
</p>
<p id="thi-ap17c123p3">
<span class="pali m-text">Phusiṁsu arahattaṁ te,</span><br />
</p>
<p id="thi-ap17c123p4">
<span class="pali m-text">sugatenānukampitā”.</span><br />
</p>
<p id="thi-ap17c124p1">
<span class="pali m-text">Tadetarā bhikkhuniyo,</span><br />
</p>
<p id="thi-ap17c124p2">
<span class="pali m-text">āruhiṁsu nabhattalaṁ;</span><br />
</p>
<p id="thi-ap17c124p3">
<span class="pali m-text">Saṅgatā viya tārāyo,</span><br />
</p>
<p id="thi-ap17c124p4">
<span class="pali m-text">virociṁsu mahiddhikā.</span><br />
</p>
<p id="thi-ap17c125p1">
<span class="pali m-text">Iddhī anekā dassesuṁ,</span><br />
</p>
<p id="thi-ap17c125p2">
<span class="pali m-text">piḷandhavikatiṁ yathā;</span><br />
</p>
<p id="thi-ap17c125p3">
<span class="pali m-text">Kammāro kanakasseva,</span><br />
</p>
<p id="thi-ap17c125p4">
<span class="pali m-text">kammaññassa susikkhito.</span><br />
</p>
<p id="thi-ap17c126p1">
<span class="pali m-text">Dassetvā pāṭihīrāni,</span><br />
</p>
<p id="thi-ap17c126p2">
<span class="pali m-text">vicittāni bahūni ca;</span><br />
</p>
<p id="thi-ap17c126p3">
<span class="pali m-text">Tosetvā vādipavaraṁ,</span><br />
</p>
<p id="thi-ap17c126p4">
<span class="pali m-text">muniṁ saparisaṁ tadā.</span><br />
</p>
<p id="thi-ap17c127p1">
<span class="pali m-text">Orohitvāna gaganā,</span><br />
</p>
<p id="thi-ap17c127p2">
<span class="pali m-text">vanditvā isisattamaṁ;</span><br />
</p>
<p id="thi-ap17c127p3">
<span class="pali m-text">Anuññātā naraggena,</span><br />
</p>
<p id="thi-ap17c127p4">
<span class="pali m-text">yathāṭhāne nisīdisuṁ.</span><br />
</p>
<p id="thi-ap17c128p1">
<span class="pali m-text">“Ahonukampikā amhaṁ,</span><br />
</p>
<p id="thi-ap17c128p2">
<span class="pali m-text">sabbāsaṁ cira gotamī;</span><br />
</p>
<p id="thi-ap17c128p3">
<span class="pali m-text">Vāsitā tava puññehi,</span><br />
</p>
<p id="thi-ap17c128p4">
<span class="pali m-text">pattā no āsavakkhayaṁ.</span><br />
</p>
<p id="thi-ap17c129p1">
<span class="pali m-text">Kilesā jhāpitā amhaṁ,</span><br />
</p>
<p id="thi-ap17c129p2">
<span class="pali m-text">bhavā sabbe samūhatā;</span><br />
</p>
<p id="thi-ap17c129p3">
<span class="pali m-text">Nāgīva bandhanaṁ chetvā,</span><br />
</p>
<p id="thi-ap17c129p4">
<span class="pali m-text">viharāma anāsavā.</span><br />
</p>
<p id="thi-ap17c130p1">
<span class="pali m-text">Svāgataṁ vata no āsi,</span><br />
</p>
<p id="thi-ap17c130p2">
<span class="pali m-text">buddhaseṭṭhassa santike;</span><br />
</p>
<p id="thi-ap17c130p3">
<span class="pali m-text">Tisso vijjā anuppattā,</span><br />
</p>
<p id="thi-ap17c130p4">
<span class="pali m-text">kataṁ buddhassa sāsanaṁ.</span><br />
</p>
<p id="thi-ap17c131p1">
<span class="pali m-text">Paṭisambhidā catasso,</span><br />
</p>
<p id="thi-ap17c131p2">
<span class="pali m-text">vimokkhāpi ca aṭṭhime;</span><br />
</p>
<p id="thi-ap17c131p3">
<span class="pali m-text">Chaḷabhiññā sacchikatā,</span><br />
</p>
<p id="thi-ap17c131p4">
<span class="pali m-text">kataṁ buddhassa sāsanaṁ.</span><br />
</p>
<p id="thi-ap17c132p1">
<span class="pali m-text">Iddhīsu ca vasī homa,</span><br />
</p>
<p id="thi-ap17c132p2">
<span class="pali m-text">dibbāya sotadhātuyā;</span><br />
</p>
<p id="thi-ap17c132p3">
<span class="pali m-text">Cetopariyañāṇassa,</span><br />
</p>
<p id="thi-ap17c132p4">
<span class="pali m-text">vasī homa mahāmune.</span><br />
</p>
<p id="thi-ap17c133p1">
<span class="pali m-text">Pubbenivāsaṁ jānāma,</span><br />
</p>
<p id="thi-ap17c133p2">
<span class="pali m-text">dibbacakkhu visodhitaṁ;</span><br />
</p>
<p id="thi-ap17c133p3">
<span class="pali m-text">Sabbāsavaparikkhīṇā,</span><br />
</p>
<p id="thi-ap17c133p4">
<span class="pali m-text">natthi dāni punabbhavā.</span><br />
</p>
<p id="thi-ap17c134p1">
<span class="pali m-text">Atthe dhamme ca nerutte,</span><br />
</p>
<p id="thi-ap17c134p2">
<span class="pali m-text">paṭibhāne ca vijjati;</span><br />
</p>
<p id="thi-ap17c134p3">
<span class="pali m-text">Ñāṇaṁ amhaṁ mahāvīra,</span><br />
</p>
<p id="thi-ap17c134p4">
<span class="pali m-text">uppannaṁ tava santike.</span><br />
</p>
<p id="thi-ap17c135p1">
<span class="pali m-text">Asmābhi pariciṇṇosi,</span><br />
</p>
<p id="thi-ap17c135p2">
<span class="pali m-text">mettacittā hi nāyaka;</span><br />
</p>
<p id="thi-ap17c135p3">
<span class="pali m-text">Anujānāhi sabbāsaṁ,</span><br />
</p>
<p id="thi-ap17c135p4">
<span class="pali m-text">nibbānāya mahāmune”.</span><br />
</p>
<p id="thi-ap17c136p1">
<span class="pali m-text">“Nibbāyissāma iccevaṁ,</span><br />
</p>
<p id="thi-ap17c136p2">
<span class="pali m-text">kiṁ vakkhāmi vadantiyo;</span><br />
</p>
<p id="thi-ap17c136p3">
<span class="pali m-text">Yassadāni ca vo kālaṁ,</span><br />
</p>
<p id="thi-ap17c136p4">
<span class="pali m-text">maññathā”ti jinobravi.</span><br />
</p>
<p id="thi-ap17c137p1">
<span class="pali m-text">Gotamīādikā tāyo,</span><br />
</p>
<p id="thi-ap17c137p2">
<span class="pali m-text">tadā bhikkhuniyo jinaṁ;</span><br />
</p>
<p id="thi-ap17c137p3">
<span class="pali m-text">Vanditvā āsanā tamhā,</span><br />
</p>
<p id="thi-ap17c137p4">
<span class="pali m-text">vuṭṭhāya agamiṁsu tā.</span><br />
</p>
<p id="thi-ap17c138p1">
<span class="pali m-text">Mahatā janakāyena,</span><br />
</p>
<p id="thi-ap17c138p2">
<span class="pali m-text">saha lokagganāyako;</span><br />
</p>
<p id="thi-ap17c138p3">
<span class="pali m-text">Anusaṁyāyī so vīro,</span><br />
</p>
<p id="thi-ap17c138p4">
<span class="pali m-text">mātucchaṁ yāvakoṭṭhakaṁ.</span><br />
</p>
<p id="thi-ap17c139p1">
<span class="pali m-text">Tadā nipati pādesu,</span><br />
</p>
<p id="thi-ap17c139p2">
<span class="pali m-text">gotamī lokabandhuno;</span><br />
</p>
<p id="thi-ap17c139p3">
<span class="pali m-text">Saheva tāhi sabbāhi,</span><br />
</p>
<p id="thi-ap17c139p4">
<span class="pali m-text">“pacchimaṁ pādavandanaṁ.</span><br />
</p>
<p id="thi-ap17c140p1">
<span class="pali m-text">Idaṁ pacchimakaṁ mayhaṁ,</span><br />
</p>
<p id="thi-ap17c140p2">
<span class="pali m-text">lokanāthassa dassanaṁ;</span><br />
</p>
<p id="thi-ap17c140p3">
<span class="pali m-text">Na puno amatākāraṁ,</span><br />
</p>
<p id="thi-ap17c140p4">
<span class="pali m-text">passissāmi mukhaṁ tava.</span><br />
</p>
<p id="thi-ap17c141p1">
<span class="pali m-text">Na ca me vandanaṁ vīra,</span><br />
</p>
<p id="thi-ap17c141p2">
<span class="pali m-text">tava pāde sukomale;</span><br />
</p>
<p id="thi-ap17c141p3">
<span class="pali m-text">Samphusissati lokagga,</span><br />
</p>
<p id="thi-ap17c141p4">
<span class="pali m-text">ajja gacchāmi nibbutiṁ”.</span><br />
</p>
<p id="thi-ap17c142p1">
<span class="pali m-text">“Rūpena kiṁ tavānena,</span><br />
</p>
<p id="thi-ap17c142p2">
<span class="pali m-text">diṭṭhe dhamme yathātathe;</span><br />
</p>
<p id="thi-ap17c142p3">
<span class="pali m-text">Sabbaṁ saṅkhatamevetaṁ,</span><br />
</p>
<p id="thi-ap17c142p4">
<span class="pali m-text">anassāsikamittaraṁ”.</span><br />
</p>
<p id="thi-ap17c143p1">
<span class="pali m-text">Sā saha tāhi gantvāna,</span><br />
</p>
<p id="thi-ap17c143p2">
<span class="pali m-text">bhikkhunupassayaṁ sakaṁ;</span><br />
</p>
<p id="thi-ap17c143p3">
<span class="pali m-text">Aḍḍhapallaṅkamābhujja,</span><br />
</p>
<p id="thi-ap17c143p4">
<span class="pali m-text">nisīdi paramāsane.</span><br />
</p>
<p id="thi-ap17c144p1">
<span class="pali m-text">Tadā upāsikā tattha,</span><br />
</p>
<p id="thi-ap17c144p2">
<span class="pali m-text">buddhasāsanavacchalā;</span><br />
</p>
<p id="thi-ap17c144p3">
<span class="pali m-text">Tassā pavattiṁ sutvāna,</span><br />
</p>
<p id="thi-ap17c144p4">
<span class="pali m-text">upesuṁ pādavandikā.</span><br />
</p>
<p id="thi-ap17c145p1">
<span class="pali m-text">Karehi uraṁ pahantā,</span><br />
</p>
<p id="thi-ap17c145p2">
<span class="pali m-text">chinnamūlā yathā latā;</span><br />
</p>
<p id="thi-ap17c145p3">
<span class="pali m-text">Rodantā karuṇaṁ ravaṁ,</span><br />
</p>
<p id="thi-ap17c145p4">
<span class="pali m-text">sokaṭṭā bhūmipātitā.</span><br />
</p>
<p id="thi-ap17c146p1">
<span class="pali m-text">“Mā no saraṇade nāthe,</span><br />
</p>
<p id="thi-ap17c146p2">
<span class="pali m-text">vihāya gami nibbutiṁ;</span><br />
</p>
<p id="thi-ap17c146p3">
<span class="pali m-text">Nipatitvāna yācāma,</span><br />
</p>
<p id="thi-ap17c146p4">
<span class="pali m-text">sabbāyo sirasā mayaṁ”.</span><br />
</p>
<p id="thi-ap17c147p1">
<span class="pali m-text">Yā padhānatamā tāsaṁ,</span><br />
</p>
<p id="thi-ap17c147p2">
<span class="pali m-text">saddhā paññā upāsikā;</span><br />
</p>
<p id="thi-ap17c147p3">
<span class="pali m-text">Tassā sīsaṁ pamajjantī,</span><br />
</p>
<p id="thi-ap17c147p4">
<span class="pali m-text">idaṁ vacanamabravi.</span><br />
</p>
<p id="thi-ap17c148p1">
<span class="pali m-text">“Alaṁ puttā visādena,</span><br />
</p>
<p id="thi-ap17c148p2">
<span class="pali m-text">mārapāsānuvattinā;</span><br />
</p>
<p id="thi-ap17c148p3">
<span class="pali m-text">Aniccaṁ saṅkhataṁ sabbaṁ,</span><br />
</p>
<p id="thi-ap17c148p4">
<span class="pali m-text">viyogantaṁ calācalaṁ”.</span><br />
</p>
<p id="thi-ap17c149p1">
<span class="pali m-text">Tato sā tā visajjitvā,</span><br />
</p>
<p id="thi-ap17c149p2">
<span class="pali m-text">paṭhamaṁ jhānamuttamaṁ;</span><br />
</p>
<p id="thi-ap17c149p3">
<span class="pali m-text">Dutiyañca tatiyañca,</span><br />
</p>
<p id="thi-ap17c149p4">
<span class="pali m-text">samāpajji catutthakaṁ.</span><br />
</p>
<p id="thi-ap17c150p1">
<span class="pali m-text">Ākāsāyatanañceva,</span><br />
</p>
<p id="thi-ap17c150p2">
<span class="pali m-text">viññāṇāyatanaṁ tathā;</span><br />
</p>
<p id="thi-ap17c150p3">
<span class="pali m-text">Ākiñcaṁ nevasaññañca,</span><br />
</p>
<p id="thi-ap17c150p4">
<span class="pali m-text">samāpajji yathākkamaṁ.</span><br />
</p>
<p id="thi-ap17c151p1">
<span class="pali m-text">Paṭilomena jhānāni,</span><br />
</p>
<p id="thi-ap17c151p2">
<span class="pali m-text">samāpajjittha gotamī;</span><br />
</p>
<p id="thi-ap17c151p3">
<span class="pali m-text">Yāvatā paṭhamaṁ jhānaṁ,</span><br />
</p>
<p id="thi-ap17c151p4">
<span class="pali m-text">tato yāvacatutthakaṁ.</span><br />
</p>
<p id="thi-ap17c152p1">
<span class="pali m-text">Tato vuṭṭhāya nibbāyi,</span><br />
</p>
<p id="thi-ap17c152p2">
<span class="pali m-text">dīpaccīva nirāsavā;</span><br />
</p>
<p id="thi-ap17c152p3">
<span class="pali m-text">Bhūmicālo mahā āsi,</span><br />
</p>
<p id="thi-ap17c152p4">
<span class="pali m-text">nabhasā vijjutā pati.</span><br />
</p>
<p id="thi-ap17c153p1">
<span class="pali m-text">Panāditā dundubhiyo,</span><br />
</p>
<p id="thi-ap17c153p2">
<span class="pali m-text">parideviṁsu devatā;</span><br />
</p>
<p id="thi-ap17c153p3">
<span class="pali m-text">Pupphavuṭṭhī ca gaganā,</span><br />
</p>
<p id="thi-ap17c153p4">
<span class="pali m-text">abhivassatha medaniṁ.</span><br />
</p>
<p id="thi-ap17c154p1">
<span class="pali m-text">Kampito merurājāpi,</span><br />
</p>
<p id="thi-ap17c154p2">
<span class="pali m-text">raṅgamajjhe yathā naṭo;</span><br />
</p>
<p id="thi-ap17c154p3">
<span class="pali m-text">Sokena cātidīnova,</span><br />
</p>
<p id="thi-ap17c154p4">
<span class="pali m-text">viravo āsi sāgaro.</span><br />
</p>
<p id="thi-ap17c155p1">
<span class="pali m-text">Devā nāgāsurā brahmā,</span><br />
</p>
<p id="thi-ap17c155p2">
<span class="pali m-text">saṁviggāhiṁsu taṅkhaṇe;</span><br />
</p>
<p id="thi-ap17c155p3">
<span class="pali m-text">“Aniccā vata saṅkhārā,</span><br />
</p>
<p id="thi-ap17c155p4">
<span class="pali m-text">yathāyaṁ vilayaṁ gatā”.</span><br />
</p>
<p id="thi-ap17c156p1">
<span class="pali m-text">Yā ce maṁ parivāriṁsu,</span><br />
</p>
<p id="thi-ap17c156p2">
<span class="pali m-text">satthu sāsanakārikā;</span><br />
</p>
<p id="thi-ap17c156p3">
<span class="pali m-text">Tāyopi anupādānā,</span><br />
</p>
<p id="thi-ap17c156p4">
<span class="pali m-text">dīpacci viya nibbutā.</span><br />
</p>
<p id="thi-ap17c157p1">
<span class="pali m-text">Hā yogā vippayogantā,</span><br />
</p>
<p id="thi-ap17c157p2">
<span class="pali m-text">hāniccaṁ sabbasaṅkhataṁ;</span><br />
</p>
<p id="thi-ap17c157p3">
<span class="pali m-text">Hā jīvitaṁ vināsantaṁ,</span><br />
</p>
<p id="thi-ap17c157p4">
<span class="pali m-text">iccāsi paridevanā.</span><br />
</p>
<p id="thi-ap17c158p1">
<span class="pali m-text">Tato devā ca brahmā ca,</span><br />
</p>
<p id="thi-ap17c158p2">
<span class="pali m-text">lokadhammānuvattanaṁ;</span><br />
</p>
<p id="thi-ap17c158p3">
<span class="pali m-text">Kālānurūpaṁ kubbanti,</span><br />
</p>
<p id="thi-ap17c158p4">
<span class="pali m-text">upetvā isisattamaṁ.</span><br />
</p>
<p id="thi-ap17c159p1">
<span class="pali m-text">Tadā āmantayī satthā,</span><br />
</p>
<p id="thi-ap17c159p2">
<span class="pali m-text">ānandaṁ sutasāgaraṁ;</span><br />
</p>
<p id="thi-ap17c159p3">
<span class="pali m-text">“Gacchānanda nivedehi,</span><br />
</p>
<p id="thi-ap17c159p4">
<span class="pali m-text">bhikkhūnaṁ mātu nibbutiṁ”.</span><br />
</p>
<p id="thi-ap17c160p1">
<span class="pali m-text">Tadānando nirānando,</span><br />
</p>
<p id="thi-ap17c160p2">
<span class="pali m-text">assunā puṇṇalocano;</span><br />
</p>
<p id="thi-ap17c160p3">
<span class="pali m-text">Gaggarena sarenāha,</span><br />
</p>
<p id="thi-ap17c160p4">
<span class="pali m-text">“samāgacchantu bhikkhavo.</span><br />
</p>
<p id="thi-ap17c161p1">
<span class="pali m-text">Pubbadakkhiṇapacchāsu,</span><br />
</p>
<p id="thi-ap17c161p2">
<span class="pali m-text">uttarāya ca santike;</span><br />
</p>
<p id="thi-ap17c161p3">
<span class="pali m-text">Suṇantu bhāsitaṁ mayhaṁ,</span><br />
</p>
<p id="thi-ap17c161p4">
<span class="pali m-text">bhikkhavo sugatorasā.</span><br />
</p>
<p id="thi-ap17c162p1">
<span class="pali m-text">Yā vaḍḍhayi payattena,</span><br />
</p>
<p id="thi-ap17c162p2">
<span class="pali m-text">sarīraṁ pacchimaṁ mune;</span><br />
</p>
<p id="thi-ap17c162p3">
<span class="pali m-text">Sā gotamī gatā santiṁ,</span><br />
</p>
<p id="thi-ap17c162p4">
<span class="pali m-text">tārāva sūriyodaye.</span><br />
</p>
<p id="thi-ap17c163p1">
<span class="pali m-text">Buddhamātāti paññattiṁ,</span><br />
</p>
<p id="thi-ap17c163p2">
<span class="pali m-text">ṭhapayitvā gatāsamaṁ;</span><br />
</p>
<p id="thi-ap17c163p3">
<span class="pali m-text">Na yattha pañcanettopi,</span><br />
</p>
<p id="thi-ap17c163p4">
<span class="pali m-text">gatiṁ dakkhati nāyako.</span><br />
</p>
<p id="thi-ap17c164p1">
<span class="pali m-text">Yassatthi sugate saddhā,</span><br />
</p>
<p id="thi-ap17c164p2">
<span class="pali m-text">yo ca piyo mahāmune;</span><br />
</p>
<p id="thi-ap17c164p3">
<span class="pali m-text">Buddhamātussa sakkāraṁ,</span><br />
</p>
<p id="thi-ap17c164p4">
<span class="pali m-text">karotu sugatoraso”.</span><br />
</p>
<p id="thi-ap17c165p1">
<span class="pali m-text">Sudūraṭṭhāpi taṁ sutvā,</span><br />
</p>
<p id="thi-ap17c165p2">
<span class="pali m-text">sīghamāgacchu bhikkhavo;</span><br />
</p>
<p id="thi-ap17c165p3">
<span class="pali m-text">Keci buddhānubhāvena,</span><br />
</p>
<p id="thi-ap17c165p4">
<span class="pali m-text">keci iddhīsu kovidā.</span><br />
</p>
<p id="thi-ap17c166p1">
<span class="pali m-text">Kūṭāgāravare ramme,</span><br />
</p>
<p id="thi-ap17c166p2">
<span class="pali m-text">sabbasoṇṇamaye subhe;</span><br />
</p>
<p id="thi-ap17c166p3">
<span class="pali m-text">Mañcakaṁ samāropesuṁ,</span><br />
</p>
<p id="thi-ap17c166p4">
<span class="pali m-text">yattha suttāsi gotamī.</span><br />
</p>
<p id="thi-ap17c167p1">
<span class="pali m-text">Cattāro lokapālā te,</span><br />
</p>
<p id="thi-ap17c167p2">
<span class="pali m-text">aṁsehi samadhārayuṁ;</span><br />
</p>
<p id="thi-ap17c167p3">
<span class="pali m-text">Sesā sakkādikā devā,</span><br />
</p>
<p id="thi-ap17c167p4">
<span class="pali m-text">kūṭāgāre samaggahuṁ.</span><br />
</p>
<p id="thi-ap17c168p1">
<span class="pali m-text">Kūṭāgārāni sabbāni,</span><br />
</p>
<p id="thi-ap17c168p2">
<span class="pali m-text">āsuṁ pañcasatānipi;</span><br />
</p>
<p id="thi-ap17c168p3">
<span class="pali m-text">Saradādiccavaṇṇāni,</span><br />
</p>
<p id="thi-ap17c168p4">
<span class="pali m-text">vissakammakatāni hi.</span><br />
</p>
<p id="thi-ap17c169p1">
<span class="pali m-text">Sabbā tāpi bhikkhuniyo,</span><br />
</p>
<p id="thi-ap17c169p2">
<span class="pali m-text">āsuṁ mañcesu sāyitā;</span><br />
</p>
<p id="thi-ap17c169p3">
<span class="pali m-text">Devānaṁ khandhamāruḷhā,</span><br />
</p>
<p id="thi-ap17c169p4">
<span class="pali m-text">niyyanti anupubbaso.</span><br />
</p>
<p id="thi-ap17c170p1">
<span class="pali m-text">Sabbaso chāditaṁ āsi,</span><br />
</p>
<p id="thi-ap17c170p2">
<span class="pali m-text">vitānena nabhattalaṁ;</span><br />
</p>
<p id="thi-ap17c170p3">
<span class="pali m-text">Satārā candasūrā ca,</span><br />
</p>
<p id="thi-ap17c170p4">
<span class="pali m-text">lañchitā kanakāmayā.</span><br />
</p>
<p id="thi-ap17c171p1">
<span class="pali m-text">Paṭākā ussitānekā,</span><br />
</p>
<p id="thi-ap17c171p2">
<span class="pali m-text">vitatā pupphakañcukā;</span><br />
</p>
<p id="thi-ap17c171p3">
<span class="pali m-text">Ogatākāsapadumā,</span><br />
</p>
<p id="thi-ap17c171p4">
<span class="pali m-text">mahiyā pupphamuggataṁ.</span><br />
</p>
<p id="thi-ap17c172p1">
<span class="pali m-text">Dissanti candasūriyā,</span><br />
</p>
<p id="thi-ap17c172p2">
<span class="pali m-text">pajjalanti ca tārakā;</span><br />
</p>
<p id="thi-ap17c172p3">
<span class="pali m-text">Majjhaṁ gatopi cādicco,</span><br />
</p>
<p id="thi-ap17c172p4">
<span class="pali m-text">na tāpesi sasī yathā.</span><br />
</p>
<p id="thi-ap17c173p1">
<span class="pali m-text">Devā dibbehi gandhehi,</span><br />
</p>
<p id="thi-ap17c173p2">
<span class="pali m-text">mālehi surabhīhi ca;</span><br />
</p>
<p id="thi-ap17c173p3">
<span class="pali m-text">Vāditehi ca naccehi,</span><br />
</p>
<p id="thi-ap17c173p4">
<span class="pali m-text">saṅgītīhi ca pūjayuṁ.</span><br />
</p>
<p id="thi-ap17c174p1">
<span class="pali m-text">Nāgāsurā ca brahmāno,</span><br />
</p>
<p id="thi-ap17c174p2">
<span class="pali m-text">yathāsatti yathābalaṁ;</span><br />
</p>
<p id="thi-ap17c174p3">
<span class="pali m-text">Pūjayiṁsu ca niyyantiṁ,</span><br />
</p>
<p id="thi-ap17c174p4">
<span class="pali m-text">nibbutaṁ buddhamātaraṁ.</span><br />
</p>
<p id="thi-ap17c175p1">
<span class="pali m-text">Sabbāyo purato nītā,</span><br />
</p>
<p id="thi-ap17c175p2">
<span class="pali m-text">nibbutā sugatorasā;</span><br />
</p>
<p id="thi-ap17c175p3">
<span class="pali m-text">Gotamī niyyate pacchā,</span><br />
</p>
<p id="thi-ap17c175p4">
<span class="pali m-text">sakkatā buddhaposikā.</span><br />
</p>
<p id="thi-ap17c176p1">
<span class="pali m-text">Purato devamanujā,</span><br />
</p>
<p id="thi-ap17c176p2">
<span class="pali m-text">sanāgāsurabrahmakā;</span><br />
</p>
<p id="thi-ap17c176p3">
<span class="pali m-text">Pacchā sasāvako buddho,</span><br />
</p>
<p id="thi-ap17c176p4">
<span class="pali m-text">pūjatthaṁ yāti mātuyā.</span><br />
</p>
<p id="thi-ap17c177p1">
<span class="pali m-text">Buddhassa parinibbānaṁ,</span><br />
</p>
<p id="thi-ap17c177p2">
<span class="pali m-text">nedisaṁ āsi yādisaṁ;</span><br />
</p>
<p id="thi-ap17c177p3">
<span class="pali m-text">Gotamīparinibbānaṁ,</span><br />
</p>
<p id="thi-ap17c177p4">
<span class="pali m-text">atevacchariyaṁ ahu.</span><br />
</p>
<p id="thi-ap17c178p1">
<span class="pali m-text">Buddho buddhassa nibbāne,</span><br />
</p>
<p id="thi-ap17c178p2">
<span class="pali m-text">nopaṭiyādi bhikkhavo;</span><br />
</p>
<p id="thi-ap17c178p3">
<span class="pali m-text">Buddho gotaminibbāne,</span><br />
</p>
<p id="thi-ap17c178p4">
<span class="pali m-text">sāriputtādikā tathā.</span><br />
</p>
<p id="thi-ap17c179p1">
<span class="pali m-text">Citakāni karitvāna,</span><br />
</p>
<p id="thi-ap17c179p2">
<span class="pali m-text">sabbagandhamayāni te;</span><br />
</p>
<p id="thi-ap17c179p3">
<span class="pali m-text">Gandhacuṇṇapakiṇṇāni,</span><br />
</p>
<p id="thi-ap17c179p4">
<span class="pali m-text">jhāpayiṁsu ca tā tahiṁ.</span><br />
</p>
<p id="thi-ap17c180p1">
<span class="pali m-text">Sesabhāgāni ḍayhiṁsu,</span><br />
</p>
<p id="thi-ap17c180p2">
<span class="pali m-text">aṭṭhī sesāni sabbaso;</span><br />
</p>
<p id="thi-ap17c180p3">
<span class="pali m-text">Ānando ca tadāvoca,</span><br />
</p>
<p id="thi-ap17c180p4">
<span class="pali m-text">saṁvegajanakaṁ vaco.</span><br />
</p>
<p id="thi-ap17c181p1">
<span class="pali m-text">“Gotamī nidhanaṁ yātā,</span><br />
</p>
<p id="thi-ap17c181p2">
<span class="pali m-text">ḍayhañcassā sarīrakaṁ;</span><br />
</p>
<p id="thi-ap17c181p3">
<span class="pali m-text">Saṅketaṁ buddhanibbānaṁ,</span><br />
</p>
<p id="thi-ap17c181p4">
<span class="pali m-text">na cirena bhavissati”.</span><br />
</p>
<p id="thi-ap17c182p1">
<span class="pali m-text">Tato gotamidhātūni,</span><br />
</p>
<p id="thi-ap17c182p2">
<span class="pali m-text">tassā pattagatāni so;</span><br />
</p>
<p id="thi-ap17c182p3">
<span class="pali m-text">Upanāmesi nāthassa,</span><br />
</p>
<p id="thi-ap17c182p4">
<span class="pali m-text">ānando buddhacodito.</span><br />
</p>
<p id="thi-ap17c183p1">
<span class="pali m-text">Pāṇinā tāni paggayha,</span><br />
</p>
<p id="thi-ap17c183p2">
<span class="pali m-text">avoca isisattamo;</span><br />
</p>
<p id="thi-ap17c183p3">
<span class="pali m-text">“Mahato sāravantassa,</span><br />
</p>
<p id="thi-ap17c183p4">
<span class="pali m-text">yathā rukkhassa tiṭṭhato.</span><br />
</p>
<p id="thi-ap17c184p1">
<span class="pali m-text">Yo so mahattaro khandho,</span><br />
</p>
<p id="thi-ap17c184p2">
<span class="pali m-text">palujjeyya aniccatā;</span><br />
</p>
<p id="thi-ap17c184p3">
<span class="pali m-text">Tathā bhikkhunisaṅghassa,</span><br />
</p>
<p id="thi-ap17c184p4">
<span class="pali m-text">gotamī parinibbutā.</span><br />
</p>
<p id="thi-ap17c185p1">
<span class="pali m-text">Aho acchariyaṁ mayhaṁ,</span><br />
</p>
<p id="thi-ap17c185p2">
<span class="pali m-text">nibbutāyapi mātuyā;</span><br />
</p>
<p id="thi-ap17c185p3">
<span class="pali m-text">Sarīramattasesāya,</span><br />
</p>
<p id="thi-ap17c185p4">
<span class="pali m-text">natthi sokapariddavo.</span><br />
</p>
<p id="thi-ap17c186p1">
<span class="pali m-text">Na sociyā paresaṁ sā,</span><br />
</p>
<p id="thi-ap17c186p2">
<span class="pali m-text">tiṇṇasaṁsārasāgarā;</span><br />
</p>
<p id="thi-ap17c186p3">
<span class="pali m-text">Parivajjitasantāpā,</span><br />
</p>
<p id="thi-ap17c186p4">
<span class="pali m-text">sītibhūtā sunibbutā.</span><br />
</p>
<p id="thi-ap17c187p1">
<span class="pali m-text">Paṇḍitāsi mahāpaññā,</span><br />
</p>
<p id="thi-ap17c187p2">
<span class="pali m-text">puthupaññā tatheva ca;</span><br />
</p>
<p id="thi-ap17c187p3">
<span class="pali m-text">Rattaññū bhikkhunīnaṁ sā,</span><br />
</p>
<p id="thi-ap17c187p4">
<span class="pali m-text">evaṁ dhāretha bhikkhavo.</span><br />
</p>
<p id="thi-ap17c188p1">
<span class="pali m-text">Iddhīsu ca vasī āsi,</span><br />
</p>
<p id="thi-ap17c188p2">
<span class="pali m-text">dibbāya sotadhātuyā;</span><br />
</p>
<p id="thi-ap17c188p3">
<span class="pali m-text">Cetopariyañāṇassa,</span><br />
</p>
<p id="thi-ap17c188p4">
<span class="pali m-text">vasī āsi ca gotamī.</span><br />
</p>
<p id="thi-ap17c189p1">
<span class="pali m-text">Pubbenivāsamaññāsi,</span><br />
</p>
<p id="thi-ap17c189p2">
<span class="pali m-text">dibbacakkhu visodhitaṁ;</span><br />
</p>
<p id="thi-ap17c189p3">
<span class="pali m-text">Sabbāsavā parikkhīṇā,</span><br />
</p>
<p id="thi-ap17c189p4">
<span class="pali m-text">natthi tassā punabbhavo.</span><br />
</p>
<p id="thi-ap17c190p1">
<span class="pali m-text">Atthadhammaniruttīsu,</span><br />
</p>
<p id="thi-ap17c190p2">
<span class="pali m-text">paṭibhāne tatheva ca;</span><br />
</p>
<p id="thi-ap17c190p3">
<span class="pali m-text">Parisuddhaṁ ahu ñāṇaṁ,</span><br />
</p>
<p id="thi-ap17c190p4">
<span class="pali m-text">tasmā socaniyā na sā.</span><br />
</p>
<p id="thi-ap17c191p1">
<span class="pali m-text">Ayoghanahatasseva,</span><br />
</p>
<p id="thi-ap17c191p2">
<span class="pali m-text">jalato jātavedassa;</span><br />
</p>
<p id="thi-ap17c191p3">
<span class="pali m-text">Anupubbūpasantassa,</span><br />
</p>
<p id="thi-ap17c191p4">
<span class="pali m-text">yathā na ñāyate gati.</span><br />
</p>
<p id="thi-ap17c192p1">
<span class="pali m-text">Evaṁ sammā vimuttānaṁ,</span><br />
</p>
<p id="thi-ap17c192p2">
<span class="pali m-text">kāmabandhoghatārinaṁ;</span><br />
</p>
<p id="thi-ap17c192p3">
<span class="pali m-text">Paññāpetuṁ gati natthi,</span><br />
</p>
<p id="thi-ap17c192p4">
<span class="pali m-text">pattānaṁ acalaṁ sukhaṁ.</span><br />
</p>
<p id="thi-ap17c193p1">
<span class="pali m-text">Attadīpā tato hotha,</span><br />
</p>
<p id="thi-ap17c193p2">
<span class="pali m-text">satipaṭṭhānagocarā;</span><br />
</p>
<p id="thi-ap17c193p3">
<span class="pali m-text">Bhāvetvā sattabojjhaṅge,</span><br />
</p>
<p id="thi-ap17c193p4">
<span class="pali m-text">dukkhassantaṁ karissatha”.</span><br />
</p>
<p id="thi-ap17c194p1">
<span class="pali m-text">Itthaṁ sudaṁ mahāpajāpatigotamī imā gāthāyo abhāsitthāti.</span><br />
</p>
<p id="thi-ap17c195p1">
<span class="pali m-text">Mahāpajāpatigotamītheriyāpadānaṁ sattamaṁ.</span><br />
</p>
</section>
<!-- /content -->
      </div>
    </div>
  </div>
</article>
</main>
<footer><nav>
  <div class="m-container">
    <div class="m-row">
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
      </div>
      <div class="m-clearfix-t"></div>
      <div class="m-col-s-3 m-col-t-6">
      </div>
      <div class="m-col-s-3 m-col-t-6">
        <h3><a href="https://www.theravadan.org/pages/about">About</a></h3>
        <ul>
        </ul>
      </div>
    </div>
    <div class="m-row">
      <div class="m-col-l-10 m-push-l-1">
        <p>Theravadan. Powered by <a href="https://getpelican.com">Pelican</a> and <a href="https://mcss.mosra.cz">m.css</a>.</p>
      </div>
    </div>
  </div>
</nav></footer>
</body>
</html>